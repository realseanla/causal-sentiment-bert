{
  "name" : "1401.1533.pdf",
  "metadata" : {
    "source" : "CRF",
    "title" : null,
    "authors" : [ "Devis Pantano", "Alcune congetture" ],
    "emails" : [ "devis.pantano@unipd.it" ],
    "sections" : [ {
      "heading" : "In questo lavoro propongo la congettura che all’interno di un sistema cognitivo",
      "text" : "sia possibile rappresentare solo la struttura degli oggetti e dei fenomeni della realtà esterna. Propongo una metodologia per trattare i concetti di struttura e di schema, e per eseguire su di essi delle operazioni di analisi strutturale. Queste operazioni permettono i primi passaggi da rappresentazioni concrete ad altre più astratte. Munito di questi strumenti propongo una definizione per i concetti di regola, di regolarità e di proprietà emergente. Analizzo alcuni aspetti del concetto di regola e propongo di distinguere tra regole operazionali e regole associative. Propongo che siano le regole associative ad assumere un ruolo dominante nell’attività cognitiva. Propongo inoltre una definizione per il concetto di problema. Alla fine illustro alcune ipotesi su come possono essere gestite e finalizzate le attività cognitive. Parte delle idee esposte in questo lavoro possono essere considerate una rivisitazione, tramite gli strumenti proposti, di idee espresse da Henri Poincarè, e dallo psicologo britannico Kennet Craik, che credo siano ben riassunte nei seguenti pensieri:"
    }, {
      "heading" : "La scienza può solo farci conoscere i rapporti tra le cose e non le cose in",
      "text" : "quanto tali: “al di là di questi rapporti non c’è alcuna realtà conoscibile”. Henri Poincarè “La science et l’Hipothèse 1902”.\nQuando l’organismo porta dentro di sé un “modello in piccola scala” della realtà esterna e delle sue possibili azioni, diventa per esso possibile esplorare diverse alternative, optare per quella migliore, reagire a possibilità future prima ancora che si verifichino, utilizzare la conoscenza di eventi passati per affrontare il presente e il futuro, e in generale rispondere alle emergenze che gli si presentano in maniera molto più completa, sicura e competente. (Kenneth Craik, 1943)\n* Per commenti ed informazioni mi si può contattare al seguente indirizzo: devis.pantano@unipd.it"
    }, {
      "heading" : "Indice",
      "text" : "Capitolo 1 Esistono alternative alle rappresentazioni simboliche?\n Che cosa è l’informazione?\n Un’alternativa ai simboli.\n Le rappresentazioni costrutturate e le simulazioni\n Sui limiti fondamentali del conoscibile.\n Alcune precisazioni linguistiche.\n Prima congettura di riferimento.\nCapitolo 2 Strutture. Operazioni fondamentali sulle strutture. Schemi.\n Introduzione: Il problema del confronto.\nPrima parte: Strutture di prima specie.  Una metodologia per la rappresentazione delle strutture di prima specie.\n L’insieme delle parti.\n Il “sistema di distinguibilità interna” tra le parti.\n Il “complesso delle relazioni esterne”.\n Alcuni primi approfondimenti\n Indistinguibilità per scambio di elementi strutturali corrispondenti.\n Strutture derivate.\n Le principali operazioni di derivazione strutturale\n Le porzioni di struttura.\n Le strutture quozienti.\n Operazioni di morfismo.\n Ancora sul problema del confronto\n Proprietà e relazioni strutturali non autonome.\nSeconda parte: Strutture di seconda specie  Due congetture interessanti.\n Alcune delle operazioni di computo basilari. o Funzione di memoria. o Operazione di confronto. o Operazione di movimento lungo la struttura (di trasporto di\ninformazione).\no Operazione di copia di elementi strutturali. o Operazione di associazione simbolica funzionale.\n Coincidenza tra operazioni.\n Gli elementi base del computo strutturale.\n Concetto di “congegno operatore”.\n Strutture di seconda specie.\n Concetto di schema ( o schema procedurale).\n Alcune riflessioni sul concetto di struttura di seconda specie.\n I simboli sono memorizzabili?\n Concetto di operatore generalizzato.\n Concetto di sistema di computo strutturale.\n Reti NAND (o NOR).\nAlcuni approfondimenti.  Congruenza della teoria strutturale proposta con gli oggetti matematici\nstandard.\n Numeri naturali nel la teoria delle strutture finite.\n Numeri reali.\n Il passaggio al continuo.\n Le principali operazioni aritmetiche come operazioni su strutture.\n Concetto di struttura continua.\n Operatori differenziali ottenuti tramite il passaggio al limite di operatori discreti .\nCapitolo 3 Seconda congettura di riferimento. Definizione di regola.\n Introduzione\n L’importanza delle regole\n Seconda congettura di riferimento\n Concetto di regola e concetto di regolarità.\nCapitolo 4"
    }, {
      "heading" : "Il fenomeno delle strutture emergenti. Strutture, schemi e logiche emergenti",
      "text" : " Introduzione.\n Interdipendenza funzionale tra strutture.\n Criterio di emergenza.\n Un criterio di emergenza di validità meno ampia.\n Alcuni punti importanti sulle strutture emergenti.\n Sul concetto di proprietà strutturale.\n Fenomeno delle logiche emergenti.\n Oggettività dei fenomeni di emergenza.\n Concetto di analisi di struttura.\n Strutture emergenti macroscopiche.\n Rendere esplicite le strutture: il principio di convergenza delle verifiche.\n Ancora sul problema del confronto tra strutture.\n La relatività della relazione di uguaglianza e il senso dell’analisi di struttura.\n Il meccanismo della chiave.\nCapitolo 5 L’esplicitazione della complessità: i soggetti della cognizione.\n Introduzione\n La terminologia\n Un primo approccio intuitivo\n Approccio ontologico\n Approccio funzionale\n Alcune proprietà dei soggetti cognitivi\n Ordinamento gerarchico dei soggetti cognitivi.\n Dalle rappresentazioni strutturali ai concetti.\nCapitolo 6 Alcuni approfondimenti sulle regolarità e sulle regole.\n Introduzione\n Regole e regolarità\n Le regole utili vincolano ma non troppo\n Regole procedurali e regole vincolanti nei risultati\n Le regole della fisica e dei sistemi strettamente deterministici\n Regole operazionali e regole associative\n Sull’importanza e sulla decodifica delle regole associative\n Concetti di “microsituazione” e di “insieme strutturato” di soggetti cognitivi.\nCapitolo 7\nAlcune idee per una definizione del concetto di problema e per la\ngestione dell’attività cognitiva.\n Breve introduzione alla teoria dei sistemi di produzione\n Una possibile definizione del concetto di problema\n Regole di previsione e regole per la pianificazione delle azioni.\n Alcuni punti importanti\n Conclusioni\nCapitolo 1\nEsistono alternative alle rappresentazioni\nsimboliche?"
    }, {
      "heading" : "Indice del capitolo",
      "text" : " Che cosa è l’informazione?\n Un’alternativa ai simboli.\n Le rappresentazioni costrutturate e le simulazioni\n Sui limiti fondamentali del conoscibile.\n Alcune precisazioni linguistiche.\n Prima congettura di riferimento."
    }, {
      "heading" : "Che cosa è l’informazione?",
      "text" : "Che cosa è l’informazione? Che cosa succede realmente quando comunichiamo? Pur riconoscendo che si tratta di concetti complessi che ancora non possono essere inquadrati tramite delle definizioni univoche e precise, attualmente si tende a fare riferimento alle idee che attingono dalla teoria dell’informazione. In un testo recente si afferma che “la comunicazione è lo scambio intenzionale d’informazioni effettuato attraverso la produzione e la percezione di segni presi da un sistema condiviso di segni convenzionali”. Ritengo di poter argomentare che questo modo per inquadrare il fenomeno non è completo poiché si possono individuare “oggetti di scambio”, per il processo di comunicazione, che non rientrano entro la categoria dei “segni convenzionali”. Inoltre penso che dall’analisi di questo fatto si possano estrarre interessanti indicazioni per l’inquadramento teorico dei fondamenti della cognizione e della logica. Il nome usualmente utilizzato per la teoria menzionata (appunto “teoria dell’informazione”) probabilmente non costituisce la scelta migliore. Esso, infatti, sembra lasciare intendere che questa teoria fornisca un inquadramento teorico esaustivo del fenomeno. Questa teoria è indubbiamente utilissima e illustra un metodo che permette di identificare una misura che, in effetti, è direttamente associabile alla “quantità” di informazione presente in un messaggio. Tuttavia il fatto che esista questo metodo per quantificarla non comporta necessariamente che con esso si sia compreso che cosa è l’informazione. Banalmente, il fatto che in certi contesti sia possibile associare in maniera pertinente un numero ad una certa entità non significa assolutamente\nche tale numero ne costituisca anche la rappresentazione esaustiva di tutto il complesso dei suoi aspetti e delle sue proprietà (la misura della lunghezza di un tavolo, non è anche la descrizione di cosa è un tavolo!).\nNella teoria dell’informazione, per inquadrare il fenomeno della comunicazione, si utilizza uno schema abbastanza semplice che individua tre elementi fondamentali: una sorgente dell’informazione, un canale di trasmissione, e un destinatario. Si ha:\nSorgente -------> canale di trasmissione -------> Destinatario.\nCome mostrato nel tentativo di definizione di comunicazione riportato sopra, si ammette spesso che Sorgente e Destinatario debbano condividere un certo insieme di “segni convenzionali”. Essi costituiscono, in tale visione, gli elementi fondamentali del linguaggio di comunicazione.\nDevo segnalare che nei lavori più attenti si evita di parlare di “sistema condiviso di segni convenzionali”, ma si preferisce parlare in termini di “eventi distinguibili”, a1, a2, .... ak , che possono essere generati da una sorgente. Si ammette quindi che la sorgente possa spedire attraverso il canale di trasmissione un certo “messaggio” al destinatario, costituito da uno o più di tali “eventi distinguibili”. La “misura dell’informazione” scambiata, è calcolata in base alla probabilità che ha il destinatario di ricevere un dato messaggio ancor prima che esso sia trasmesso. Tale probabilità può essere assegnata con metodi statistici, in particolare calcolando la frequenza con cui il messaggio specifico è stato prodotto (in genere, ma non esclusivamente, considerando la storia passata del processo in esame). In questa sede non credo sia interessante dilungarsi sull’esposizione della metodologia matematica utilizzata per i calcoli. Mi limito a segnalare che se le probabilità associate agli eventi a1, a2.... ak sono p1,p2... pk, allora la “quantità di informazione” ricevuta con la rilevazione dell’evento a2 da parte del destinatario è calcolata tramite la formula: i2 = log 1/(p2), quindi i2=-log(p2). Inoltre, diversamente dalla teoria della probabilità, l’informazione associata a due eventi a1 e a2 che si presentano insieme (o meglio in diretta successione), non è il prodotto delle singole probabilità di a1 e a2, ma bensì la loro somma. Attraverso altre interessanti considerazioni è possibile fornire una misura della cosiddetta “entropia” associata ad una sorgente di informazione. Con essa si possono affrontare vari problemi teorici interessanti, come quello dell’ottimizzazione dei codici per la massimizzazione del rapporto segnale-rumore, la si può utilizzare per stimare quanto un messaggio può essere comprimibile, e vari altri."
    }, {
      "heading" : "Lo schema sopra illustrato, per il processo di comunicazione, si può applicare",
      "text" : "quando sia la sorgente e sia il destinatario hanno specifiche proprietà. In\nparticolare si richiede che essi in qualche modo condividano già a priori l’insieme {a1...ak } di eventi utilizzati nel processo di comunicazione e che siano dotati della capacità di discriminare un evento da un altro. Sorgente e destinatario possono in molti contesti essere dei sistemi artificiali, quali ad esempio dei calcolatori. Per questo genere di sistemi è possibile una trasmissione diretta delle informazioni. Quando però le entità che devono comunicare sono persone (o animali) la situazione è certamente più complessa e non pare si possa applicare con facilità il concetto di “trasmissione”. Parlare di trasmissione diretta di “informazioni cognitive” da una mente all’altra è più vicino al concetto di telepatia che a un’analisi del processo di comunicazione interpersonale. Per le persone la trasmissione diretta dei pensieri non è possibile e per comunicare è necessario passare attraverso l’ambiente e la mediazione dei sensi del destinatario. Questo passaggio richiede che la sorgente produca “qualche cosa” (oggetto permanente o fenomeno temporaneo) che sia in grado di stimolare i sensi del destinatario. Possiamo quindi schematizzare il processo nel modo seguente:\nSorgente --> produzione di “qualche cosa” nell’ambiente --> Destinatario"
    }, {
      "heading" : "Questa “mediazione” dell’ambiente e dei sensi è inevitabile. Ciò che per noi è",
      "text" : "interessante analizzare, sono il genere degli oggetti e di fenomeni che possiamo utilizzare per questa mediazione. Possiamo utilizzare dei suoni, quindi produciamo una vibrazione nell’aria che stimola l’udito dei nostri interlocutori. Possiamo utilizzare dei disegni, o delle immagini, o degli scritti, quindi passiamo in questo caso attraverso la vista (con la scrittura braille si passa attraverso il tatto). I sistemi possibili sono molteplici e molteplici sono gli oggetti e i fenomeni che possiamo utilizzare. Possiamo ragionevolmente schematizzare pensando che la prima persona, quella che fa da sorgente, sia in grado di mettere a fuoco un certo “contenuto cognitivo” (qualunque cosa esso sia) che costituisce quanto egli desidera comunicare ad altri. Con ciò egli desidera di fatto che nella mente di altri si generi in qualche maniera un “contenuto cognitivo” che sia in qualche modo comparabile al proprio. Il punto veramente interessante è che tutti gli oggetti o i fenomeni prodotti dalla sorgente, per stimolare l’induzione di un certo contenuto cognitivo nella mente del destinatario, in funzione proprio del modo in cui essi svolgono questa funzione, possono essere classificati entro due categorie fondamentali. Una di queste è molto nota ed è quella dei segni convenzionali, che possiamo anche chiamare simboli, l’altra categoria invece non è solitamente considerata nella maniera opportuna."
    }, {
      "heading" : "Un’alternativa ai simboli.",
      "text" : ""
    }, {
      "heading" : "I suoni delle parole possono essere classificati come simboli. Così è anche per i",
      "text" : "segni d’inchiostro che costituiscono uno scritto. Ma cose come un disegno o una scultura non possono essere classificate come segni convenzionali. Indubbiamente questi possiedono la proprietà di indurre nella mente dell’osservatore un certo “contenuto cognitivo” che può essere scelto da chi li produce, quindi sono a tutti gli effetti oggetti di scambio atti alla comunicazione. Essi però non sono per nulla del tutto convenzionali. Se in un disegno sono rappresentati in maniera chiara certi soggetti, questi potranno essere riconoscibili da chiunque sia in grado di vedere; e il tutto in modo indipendente da particolari convenzioni preaccordate. Si considerino due fogli di carta nei quali in uno vi è un disegno ben fatto di un certo oggetto e nell’altro una descrizione particolareggiata per iscritto dello stesso. Chi conosce la lingua utilizzata nello scritto, sarà in grado con tale foglio di rappresentarsi l’oggetto in questione, ovviamente questo non sarà possibile a chi invece non conosce tale lingua. Diversamente il disegno sarà in grado di assolvere il compito indipendentemente dalla lingua conosciuta da chi lo osserva. Per quale motivo succede questo? Perché il disegno riesce a comunicare in maniera “pressoché universale” un certo “contenuto cognitivo” mentre ciò non avviene per lo scritto? In fondo si tratta, in tutte e due i casi, di segni d’inchiostro su un foglio di carta: cosa possiede allora il disegno che lo scritto non ha? In cosa consiste la differenza tra queste due tipologie di messaggi?"
    }, {
      "heading" : "Le rappresentazioni costrutturate e le simulazioni",
      "text" : "Torniamo alla domanda posta alla fine del paragrafo precedente: qual è la differenza importante tra un disegno e uno scritto che ritraggono e descrivono la medesima cosa?"
    }, {
      "heading" : "Si è ammesso per ipotesi che ambedue i “messaggi” si riferiscano allo stesso",
      "text" : "soggetto, la differenza consiste nel fatto che il disegno possiede “delle corrispondenze strutturali” con il soggetto rappresentato cosa che invece non avviene per lo scritto. Questo è il punto saliente. Nel prossimo capitolo propongo un metodo che consente di attribuire un significato preciso e ben definito al concetto di “corrispondenza strutturale”, per il momento possiamo usare il concetto in modo intuitivo. Compreso questo punto, possiamo allora vedere che i vari “supporti di messaggi” che, come detto, costituiscono ciò che si può produrre nell’ambiente in modo da stimolare opportunamente i sensi del destinatario, possono essere classificati in almeno due diverse categorie. La prima sarà composta da oggetti\no fenomeni che non hanno “corrispondenze strutturali dirette” con il contenuto cognitivo che devono comunicare, per essa abbiamo usato la terminologia di “segni convenzionali” o di “simboli”. La seconda sarà invece composta da oggetti o fenomeni che possiedono invece delle oggettive corrispondenze con ciò che rappresentano. Si tratta ora di trovare il termine adatto per indicarla. Potrebbe andare bene la parala “modello”, o anche la parola “rappresentazione”. Tuttavia in questo momento il termine “simulazione” possiede un’accezione di significato in più rispetto alle altre, che consiste nell’idea di poter fungere da “sostituto esperienziale”. Per il momento quindi faremo riferimento a questa parola. Più avanti avremo modo, dopo che saranno stati introdotti alcuni concetti, di cercare una terminologia più adatta. Esempi di simulazioni di questo tipo sono: un disegno, una scultura, una fotografia, ma anche cose come un film, un modello in scala ridotta di un certo apparato, una simulazione al calcolatore dell’evoluzione di un certo fenomeno. Le simulazioni possono essere usate per comunicare con gli altri, ma anche come “sostitute dell’esperienza diretta”. Ciò è possibile perché esse possiedono le menzionate “relazioni strutturali” con ciò che rappresentano Questa è una delle proprietà fondamentali che caratterizzano le simulazioni: esse possono fungere da “sostituto esperienziale”. Con un disegno, o con una fotografia, possiamo compiere l’esperienza visiva di una certa cosa, senza che questa sia effettivamente presente. Con una simulazione si può “sperimentare” l’accadere di un certo fenomeno senza che questo avvenga realmente. L’esperienza effettuata con la simulazione non sarà in genere perfettamente coincidente con quella che si può avere con l’oggetto che essa sostituisce, ma sarà in genere solo simile a essa, e lo sarà proprio in funzione del fatto che tra tale simulazione e l’oggetto rappresentato vi sono delle corrispondenze di struttura. In genere più forti saranno tali corrispondenze maggiormente simili saranno le esperienze effettuate sulle due cose. In genere nell’utilizzare una simulazione si sfrutta la non perfetta corrispondenza in maniera vantaggiosa, selezionando solo quelle similitudini che sono utili e scartando le altre. Di fatto in tal modo con l’utilizzo della simulazione possiamo evitare di incorrere nelle conseguenze negative che l’esperienza reale potrebbe produrre. Conseguenze che nel caso limite potrebbero essere anche pericolose o addirittura fatali.\nRitorniamo a esaminare il processo di comunicazione. Contrariamente a quanto può forse apparire a prima vista, l’uso dei simboli richiede un artificio maggiore ed è per questo motivo “meno naturale” rispetto all’uso delle simulazioni. Il loro utilizzo si basa, infatti, sostanzialmente su di un “trucco”. Tale trucco è di avere preventivamente associato in maniera artificiale, da qualche parte entro la memoria, sia di chi fa da sorgente e sia del\ndestinatario, la percezione dell’oggetto (o del fenomeno) che fa da simbolo con la memoria di un comune particolare contenuto cognitivo. Quest’associazione in linea di principio può essere completamente arbitraria. Essa costituisce un artificio nel senso che non è assolutamente necessario che vi sia alcuna corrispondenza di struttura tra simbolo e il contenuto cognitivo associato. Essenzialmente tutto ciò che si richiede per utilizzare dei simboli è che essi siano allo stesso modo condivisi tra più persone. In genere un simbolo deve anche possedere la caratteristica di essere facilmente producibile per la sorgente e facilmente rilevabile per il destinatario. Sembra quasi legittimo a questo punto affermare che il “significato di un simbolo” è proprio quel particolare “contenuto cognitivo” al quale è convenzionalmente associato, in modo comune, nelle menti di chi lo utilizza. Quest’affermazione non è ancora completamente legittimabile poiché per il momento non sono ancora state formulate delle ipotesi precise su cosa sia questo “quid” che chiamo “contenuto cognitivo”. Per utilizzare dei simboli nella comunicazione è prima necessario aver concordato un certo linguaggio, in altre parole aver concordato la corrispondenza tra i simboli e gli oggetti e fenomeni, reali o immaginari, ai quali sono associati. Si noti bene che tale corrispondenza è in linea di principio completamente convenzionale. Per usare le parole del linguista Ferdinand de Saussure: “Non c’è nessuna relazione naturale tra il significante e il significato.” Diversamente, per usare delle simulazioni nella comunicazione, non è necessario utilizzare artifici di questo genere. Esse in molti casi non hanno bisogno di alcun preaccordo artificiale e convenzionale di sorta, sono invece dotate proprio di una “relazione naturale” con il loro referente. Tale relazione è costituita dal fatto che esse presentano le menzionate corrispondenze strutturali con ciò che rappresentano. Si può dunque affermare che le simulazioni, o meglio le rappresentazioni strutturali, costituiscono “un sistema diretto per comunicare”, mentre, come abbiamo visto, l'uso dei simboli è in questo senso \"artificiale\". Ma perché allora utilizziamo naturalmente e da svariati millenni un sistema simbolico? Sostanzialmente per due ragioni. La prima è che la comunicazione simbolica è in molte circostanze assai più efficiente. I suoni del parlato sono cose molto facili da produrre mentre realizzare una buona simulazione è spesso tutt'altro che semplice. Nella maggior parte dei casi produrre simboli è assai più semplice che produrre simulazioni. La seconda ragione consiste nel fatto che vi sono dei limiti intrinseci a ciò che può essere comunicato tramite simulazioni. In particolare questi limiti diventano evidenti quando il contenuto da comunicare è un concetto astratto! Ad ogni modo è anche interessante notare che vi sono circostanze nelle quali la comunicazione basata su simulazioni è più efficace di quella simbolica. Ad\nesempio tutti sappiamo che una fotografia o un disegno possono essere spesso molto più efficaci di una descrizione verbale.\nRiassumendo abbiamo dunque visto che:\n Per la comunicazione tra persone bisogna sempre produrre qualcosa nell’ambiente che può essere classificato o come simbolo o come\nsimulazione.\n Le simulazioni a differenza dei simboli hanno sempre delle corrispondenze strutturali con ciò che rappresentano.\n Le simulazioni fungono da “sostituto esperienziale” di ciò che rappresentano.\n L’associazione tra simbolo e suo significato è convenzionale.\n E’ sensato pensare che per utilizzare un certo sistema di simboli debbano esserci, entro un sistema cognitivo, degli appositi apparati nei quali sono\nassociati le memorizzazioni (delle rappresentazioni) degli oggetti che fungono da simbolo con i relativi significati. Ciò costituisce un artificio in più che non è necessario per la comunicazione che utilizza invece simulazioni.\nQueste considerazioni portano a formulare l’ipotesi, che intendo esplorare in questo lavoro, che siano “queste simulazioni” a fungere da supporto fondamentale per le rappresentazioni primarie che costituiscono la conoscenza.\nPreciso questo punto con la seguente congettura:\nSono le rappresentazioni strutturali (che funzionano da simulazioni) e non i simboli ad avere le proprietà necessarie per fungere da supporto primario per la conoscenza.\nCon questa congettura non intendo affermare che i simboli non svolgano un ruolo importante. Anzi, come vedremo, essi sono comunque fondamentali entro le rappresentazioni strutturali, anche se vanno inquadrati in modo diverso da quello abituale."
    }, {
      "heading" : "Ho affermato che le simulazioni fungono da sostituto del soggetto che rappresentano. Se la conoscenza si basa effettivamente su delle simulazioni, si può pensare che una delle sue funzioni sia quella di sostituirsi in certo qual",
      "text" : "modo alla realtà, di offrire appunto una specie di sostituto esperienziale. L’idea è che in questo modo si possano generare delle esperienze virtuali senza incorre nelle conseguenze negative, che al limite potrebbero essere anche letali, che invece quelle reali potrebbero comportare. Come disse Karl Popper ciò\nconsentirebbe “alle nostre ipotesi di morire al posto nostro”! L’idea di considerare il nostro sistema nervoso alla stregua di un generatore di modelli è stata proposta già nel 1943 da Kenneth Craik. Secondo Craik la macchina cerebrale funziona come un “simulatore” che dà al pensiero “il suo potere di predire gli avvenimenti”, di anticipare lo svolgimento dei fatti sulla freccia del tempo. Questo modo di vedere le cose induce anche a pensare che l’attività di ragionamento consista, in fin dei conti, nell’esplorazione, a livello di simulazione mentale, delle varie possibili evoluzioni delle situazioni, in particolare in funzione delle nostre possibilità di agire. Si tratterebbe quindi di una sorta di esplorazione entro lo spazio delle ipotesi, o se vogliamo, entro lo spazio “simulato” delle possibilità. Altro punto notevole è che queste esplorazioni sembrano, in un certo senso, ricondurre i processi di base che costituiscono la cognizione a un approccio primariamente empirico. In effetti, avremo modo di vedere che spesso la “realtà macroscopica” è assolutamente troppo complessa perché si possa pensare di simularne l’evoluzione basandosi sui principi primi, e/o utilizzando solo le leggi della fisica. Se si dimostra vera l’ipotesi che il nostro sistema nervoso effettivamente simula il mondo esterno, sicuramente non lo fa risolvendo complicatissime equazioni differenziali, deve quindi ricorrere ad altre strategie. Ragionando su queste cose si arriva all’ipotesi che spesso esso usi, in qualche modo, la strategia di “ripetere qualcosa” che è in qualche modo “già contenuto” entro quelle che sono le osservazioni dirette."
    }, {
      "heading" : "Sui limiti fondamentali del conoscibile.",
      "text" : ""
    }, {
      "heading" : "Le prime idee che hanno poi dato origine a questo lavoro, sono emerse da un tentativo di analisi dei limiti fondamentali di ciò che è conoscibile.",
      "text" : ""
    }, {
      "heading" : "Si possono proporre varie argomentazioni che inducono a pensare che il fenomeno della conoscenza si basi nella possibilità di costruire rappresentazioni interne delle cose e dei fenomeni della realtà esterna. In merito a queste",
      "text" : "rappresentazioni congetturo che esse siano sempre relative alle strutture degli oggetti e dei fenomeni del mondo circostante e alle operazioni che si possono compiere su di esse. Penso sia legittimo proporre anche la congettura che non esiste alcun’altra possibilità di conoscere la realtà esterna (in modo razionale), se non facendo riferimento alle strutture delle cose e de fenomeni, e alle operazioni possibili su di esse.\nRitengo che la precisazione razionale di questa congettura richieda l’analisi dei concetti di struttura, di operazione, e, come vedremo, la loro unione nel concetto di schema. Essa richiede inoltre l’individuazione degli strumenti\nmatematici adatti alla precisa definizione di questi concetti.\nQuest’analisi permette a sua volta di rendere evidenti alcuni fenomeni interessanti:\n che le strutture si prestano naturalmente ad operazioni di derivazione gerarchica;\n che con esse, assieme a poche operazioni di base, è possibile rappresentare ogni sistema computazionale;\n che al loro interno è possibile esprimere gli oggetti matematici fondamentali e che, per certi aspetti, il concetto di struttura appare “più\nprimitivo” rispetto ai concetti di insieme, di varietà e di numero;\n vedremo inoltre che con questi strumenti è possibile, cosa davvero importante, proporre una definizione precisa per i concetti di regola, di\nregolarità e di proprietà emergente."
    }, {
      "heading" : "Alcune precisazioni linguistiche.",
      "text" : ""
    }, {
      "heading" : "In generale per “sistema cognitivo” possiamo intendere la generalizzazione di",
      "text" : "qualunque sistema che sia in grado di cognizione della realtà. Con quello di “sistema cognitivo” si può anche introdurre il concetto di “realtà esterna”. Per il momento possiamo intendere quest’ultima semplicemente come il complesso delle entità reali di cui si può avere cognizione. In generale “la realtà esterna” è per un sistema cognitivo la fonte dei soggetti delle proprie rappresentazioni interne.\nFino ad ora non sono ancora stati introdotti gli strumenti che permettono di spiegare, con sufficiente precisione, cosa sia un sistema cognitivo. Per questo motivo queste appena proposte vanno intese, per il momento, solo come delle utili precisazioni linguistiche."
    }, {
      "heading" : "Prima congettura di riferimento.",
      "text" : ""
    }, {
      "heading" : "La scienza può solo farci conoscere i rapporti tra le cose e non le cose in",
      "text" : "quanto tali: “al di là di questi rapporti non c’è alcuna realtà conoscibile”.\nQuesta è una delle conclusioni cui giunse Henri Poincarè nel suo libro La science et l’Hypothèse, pubblicato nel 1902.\nUno dei concetti del senso comune che più di altri sembra in grado di esprimere questa idea dei “rapporti tra le cose”, come l’unica proprietà conoscibile della realtà esterna, è quello di struttura.\nIntuitivamente la struttura si occupa proprio dei rapporti, delle interrelazioni, tra le cose, o meglio, tra “le parti che costituiscono le cose”. La struttura in qualche modo si riferisce a relazioni matematicamente ben descrivibili che intercorrono tra le parti costituenti. Avendo in mente una precisazione razionale del concetto di struttura, che descrivo nel prossimo capito, credo sia utile proporre una reinterpretazione, dell’idea espressa da Poincarè, con la congettura che segue."
    }, {
      "heading" : "Congettura",
      "text" : "Degli oggetti e dei fenomeni della realtà esterna a un sistema cognitivo, tutto ciò che è rappresentabile all’interno dello stesso, si limita alle loro strutture e alle operazioni possibili su di esse.\nQuesta congettura può anche essere espressa con altre parole che pur non cambiando il significato aiutano l’intuizione:"
    }, {
      "heading" : "Di ogni cosa esterna alla nostra mente, solo la sua struttura è rappresentabile entro di noi e può quindi essere oggetto di attività cognitiva.",
      "text" : ""
    }, {
      "heading" : "Il conoscibile si limita alla struttura delle cose.",
      "text" : ""
    }, {
      "heading" : "Da questa congettura derivano naturalmente alcune importanti idee su come concepire il fenomeno della conoscenza (entro il paradigma computazionale):",
      "text" : " la conoscenza si basa sulla possibilità di costruire rappresentazioni interne (nel sistema cognitivo) della realtà esterna;\n le possibili rappresentazioni interne si basano, fondamentalmente, sulla ripetizione delle strutture degli oggetti e dei fenomeni della realtà\nesterna, e delle operazioni computazionali possibili su di esse."
    }, {
      "heading" : "Si possono portare varie argomentazioni a favore di questi punti, alcune di",
      "text" : "queste saranno illustrate nei prossimi capitoli.\nCapitolo 2"
    }, {
      "heading" : "Strutture.",
      "text" : "Operazioni fondamentali sulle strutture."
    }, {
      "heading" : "Schemi.",
      "text" : ""
    }, {
      "heading" : "Indice del capitolo",
      "text" : " Introduzione: Il problema del confronto.\nPrima parte: Strutture di prima specie.  Una metodologia per la rappresentazione delle strutture di prima specie.\n L’insieme delle parti.\n Il “sistema di distinguibilità interna” tra le parti.\n Il “complesso delle relazioni esterne”.\n Alcuni primi approfondimenti\n Indistinguibilità per scambio di elementi strutturali corrispondenti.\n Strutture derivate.\n Le principali operazioni di derivazione strutturale\n Le porzioni di struttura.\n Le strutture quozienti.\n Operazioni di morfismo.\n Ancora sul problema del confronto\n Proprietà e relazioni strutturali non autonome.\nSeconda parte: Strutture di seconda specie  Due congetture interessanti.\n Alcune delle operazioni di computo basilari. o Funzione di memoria. o Operazione di confronto. o Operazione di movimento lungo la struttura (di trasporto di\ninformazione).\no Operazione di copia di elementi strutturali. o Operazione di associazione simbolica funzionale.\n Coincidenza tra operazioni.\n Gli elementi base del computo strutturale.\n Concetto di “congegno operatore”.\n Strutture di seconda specie.\n Concetto di schema ( o schema procedurale).\n Alcune riflessioni sul concetto di struttura di seconda specie.\n I simboli sono memorizzabili?\n Concetto di operatore generalizzato.\n Concetto di sistema di computo strutturale.\n Reti NAND (o NOR).\nAlcuni approfondimenti.\n Congruenza della teoria strutturale proposta con gli oggetti matematici standard.\n Numeri naturali nel la teoria delle strutture finite.\n Numeri reali.\n Il passaggio al continuo.\n Le principali operazioni aritmetiche come operazioni su strutture.\n Concetto di struttura continua.\n Operatori differenziali ottenuti tramite il passaggio al limite di operatori discreti .\nIntroduzione."
    }, {
      "heading" : "Il problema del confronto.",
      "text" : "Il capitolo che segue è molto tecnico, e per questo motivo potrebbe risultare noioso da seguire. Per capirne il senso penso possa essere utile cominciare con un problema che contiene alcuni aspetti molto importanti. Essi ci possono aiutare a comprendere di quali strumenti abbiamo bisogno per capire la cognizione.\nSupponiamo di avere dei fogli bianchi con disegnate sopra delle figure geometriche: ad esempio dei poligoni regolari e di volere confrontare fra loro queste figure per capire se hanno o non hanno qualcosa in comune. Il punto cruciale è che ci poniamo il problema di far fare questo a un calcolatore, in altre parole ci chiediamo come questo problema di confronto di strutture può essere affrontato concretamente dal punto di vista computazionale.\nSupponiamo quindi di avere una telecamera digitale, connessa con un calcolatore, in grado di inquadrare i fogli e di acquisire le immagini. Nel caso specifico il problema di “visione” è alquanto semplice. Le linee risaltano molto\nbene sullo sfondo, e per descrive lo stato dei singoli pixel bastano in realtà due bit: 0 per il colore bianco e 1 per il nero. Le intere immagini corrispondono allora a matrici, quindi, in linguaggio informatico, a vettori bidimensionali di bit, che possono assumere i due valori: 0,1.\nCome si possono confrontare due immagini? Partiamo dalla relazione di “uguaglianza”, quando possiamo dire che due figure sono uguali?\nNella geometria di Euclide, per verificare se due figure sono uguali, si suggerisce di muoverle con movimento rigido, che non le deformi, fino a farle combaciare: se tutti i punti si sovrappongono allora le due figure sono uguali. Far fare la stessa cosa a un calcolatore non è banale, ma nemmeno impossibile, anzi l’algoritmo necessario è abbastanza semplice. Si tratta di prendere una delle due matrici e traslarla e ruotarla a piccoli passi in tutti i modi possibili: sono tanti ma non infiniti. Se si trova una configurazione dove tutti i bit corrispondono contemporaneamente, allora le due figure geometriche rappresentate sono uguali, se non si trova questa combinazione allora significa che le due figure devono essere diverse almeno per un bit, e quindi per almeno un “pixel equivalente” (trascuriamo pure eventuali problemi dovuti alla discretizzazione delle immagini). Invito il lettore a riflettere per proprio conto su come dovrebbe essere implementato l’algoritmo che esegue questa verifica dell’eventuale coincidenza (e su quanto poco efficiente sia).\nSi noti anche la seguente cosa: quando è un operatore umano che deve eseguire l’operazione di movimento rigido, non proverà tutte le possibili posizioni spostando passo per passo la figura, ma muoverà direttamente le figure nella direzione giusta che consente di sovrapporre da subito elementi importanti quali le linee e gli angoli simili.\nDomandiamoci cosa succede se le due figure hanno dimensioni diverse? Supponiamo di ritrarre due triangoli equilateri, ma con i rispettivi lati di dimensioni diverse. In questo caso il nostro primo algoritmo, che trasla e ruota le immagini, non sarà mai in grado di trovare una sovrapposizione completa tra i bit a 1.\nUna soluzione potrebbe essere quella di provare molti “cambiamenti di scala”. In teoria le variazioni di scala possibili sono infinite, e da questo punto di vista, se non si parte nella direzione giusta, si corre il rischio di scrivere un algoritmo che non si ferma mai. Ad ogni modo con un po’ di accortezza è comunque possibile scrivere un algoritmo che procedendo per gradi, ed eseguendo molte più prove, riuscirebbe comunque alla fine a trovare di nuovo delle buone sovrapposizioni.\nMa chiediamoci ora cosa succede se i due triangoli non hanno angoli uguali?\nSupponiamo che in un foglio ci sia un triangolo rettangolo e nell’altro un\ntriangolo equilatero. Nessuna combinazione di operazioni di variazione di scala, di rotazione e di traslazione è in grado di far sovrapporre fino a far combaciare le due figure.\nNonostante questo, noi comprendiamo che le due figure sono strutturalmente simili. Comprendiamo che hanno qualcosa in comune e che questo qualcosa riguarda proprio le loro strutture. Proprio quelle strutture che ho congetturato costituiscano ed esauriscano quanto può essere colto dalla cognizione. Se davvero la cognizione si basa sulle corrispondenze strutturali che sussistono tra le nostre rappresentazioni interne e le cose del mondo esterno, allora comprendere in cosa consistono queste corrispondenze è fondamentale!\nUn buon programmatore, che si occupa di patern recognition, sarà in grado di ideare per questo problema specifico (confronto di figure geometriche semplici composte di linee nere su sfondo bianco), degli algoritmi in grado di cogliere, in qualche modo, alcune delle similitudini che ci possono essere tra triangoli, o anche tra altri poligoni. Ma sarà in grado di scrivere un algoritmo generale che va bene in tutti i casi e che è in grado di cogliere tutte le similitudini che ci possono essere tra due strutture?\nIl problema illustrato è volutamente molto semplificato. La nostra mente è in grado di cogliere la presenza di somiglianze strutturali tra entità molto più complesse di “semplici” figure geometriche regolari, e questa sua capacità non si limita ai problemi di confronto visivo, o di confronto delle altre tipologie di informazioni sensoriali. La nostra mente è capace di riconoscere in modo molto efficiente similarità che sono presenti anche tra “strutture molto astratte”.\nSe vogliamo comprende quali sono i segreti della conoscenza dobbiamo capire come si fa a cogliere le corrispondenze strutturali in generale. Dobbiamo capire quale è, se esiste, il “trucco generale” di questa capacità, ma soprattutto dobbiamo capire quale è la sua logica profonda.\nPenso di essere in grado di proporre idee molto interessanti su questo problema. Ma per illustrarle ho bisogno di introdurre una serie di strumenti nei prossimi capitoli. Lungo l’esposizione ritornerò su questo problema del confronto tra strutture, ma solo dal quarto capitolo avremmo gli strumenti per focalizzare la questione.\nRielaborando il pensiero di Poincarè ho proposto la congettura che il conoscibile del mondo esterno si limiti alla struttura delle cose e alle operazioni che sono possibili su queste strutture. In questo capitolo illustro una metodologia che permette di trattare in modo preciso le strutture, le proprietà strutturali, e le operazioni possibili su queste, in termini matematicamente ben definiti e che si adattano bene per le necessità dell’attività cognitiva.\nVedremo nei prossimi capitoli che con questi strumenti è possibile ottenere dei risultati notevoli tra i quali la definizione rigorosa del concetto di regola e la spiegazione del fenomeno dell’emergenza.\nPropongo di distinguere tre tipologie di “oggetti strutturali” che indicherò come:\n strutture di prima specie,\n strutture di seconda specie,\n proprietà e relazioni strutturali (di prima e seconda specie).\nA questi oggetti vanno aggiunte le operazioni sulle strutture, che saranno trattate nella seconda parte del capitolo.\nGli oggetti che chiamo strutture di prima specie sono particolarmente importanti poiché appaiono essere l’unico tipo d’informazione strutturale direttamente memorizzabile. Questo avviene probabilmente perché questo tipo di strutture sono “entità statiche”, e non “divenire dinamico”. Vedremo che gli elementi basilari della computazione sono costituiti da questo tipo di strutture e dalle operazioni che si possono eseguire su di esse. Vedremo che le strutture di prima specie sono quelle che costituiscono il punto di riferimento. Esse si possono memorizzare e per il loro riconoscimento può essere sufficiente un’operazione di confronto tra quanto memorizzato e il nuovo input.\nUtilizzando la funzione simbolica appare possibile mettere assieme strutture di prima specie e operazioni per ottenere un unico oggetto matematico che possiamo chiamare schema, o anche struttura di seconda specie. Con esso è possibile definire la “struttura” di un complesso di operazioni, quindi di un algoritmo. Vedremo che le strutture di seconda specie hanno bisogno di utilizzare la funzione di associazione simbolica tra alcuni degli elementi che definiscono la struttura stessa e dei congegni in grado di eseguire fisicamente le operazioni di computo elementari.\nAlcuni altri oggetti, comunque identificabili tramite procedure algoritmiche, costituiscono delle proprietà e delle relazioni strutturali non autonome. Esse possono essere pensate come delle “quasi strutture”, nel senso che le informazioni che le definiscono non sono in genere sufficienti per identificare in maniera precisa e completa una singola struttura (di prima o seconda specie). L’idea è che questi oggetti: proprietà e relazioni strutturali, utilizzano comunque una parte delle stesse informazioni che servono per definire delle strutture complete.\nIn base a questa loro caratteristica spesso esse possono essere utilizzate per descrivere un’intera classe di strutture: tutte quelle che possiedono quelle particolari proprietà.\nPenso si possa ben argomentare che in ogni caso una struttura è qualcosa che dipende da come alcune parti sono distinguibili tra loro e da come stanno le une rispetto alle altre. Questa impostazione si focalizza su quei “rapporti tra le cose” che come affermava Poincarè, costituiscono l’unica realtà conoscibile, in modo razionale, del mondo esterno. Credo che questo sia vero sostanzialmente perché questi rapporti tra le cose sono probabilmente l’unico aspetto della realtà che può esserci in comune tra entità fisicamente diverse.\nPenso che il punto di forza della trattazione che propongo consiste nel fatto che mette a disposizione gli strumenti per confrontare le strutture e per identificare le loro analogie, in modo particolarmente efficiente. Questa possibilità è fondamentale poiché permette di identificare le eventuali regolarità presenti al loro interno. A loro volta, come vedremo, le regolarità e le regole sono indispensabili, esse costituiscono il “motore della cognizione”.\nNelle pagine che seguono, baserò la descrizione del concetto di struttura focalizzando l’attenzione sulle idee di “distinguibilità interna” e “distinguibilità esterna” tra le parti che compongono un oggetto. Questo modo di impostare le cose comporta una serie di vantaggi e sembra riflettere il nostro modo naturale di organizzare le informazioni sul mondo. Vedremo che impostando le cose in questa maniera è possibile compiere importanti operazioni che chiamo derivazioni strutturali e che permettono di ordinare gerarchicamente le rappresentazioni delle strutture della realtà e soprattutto di confrontarle in modo efficiente.\nPrima parte: Strutture di prima specie.\nUna metodologia per la rappresentazione delle strutture di prima specie.\nPer focalizzare le prime idee, partiamo da alcune osservazioni apparentemente semplici, ma non per questo banali. Il lettore tenga presente che lo scopo delle pagine che seguono è quello di identificare una serie di strumenti formali che ci permettano di trattare con precisione il concetto di struttura. Quando ci si cimenta nel problema dell’identificazione degli strumenti di base è in generale\nnecessario porre molta attenzione su questioni di dettaglio, anche quando possono sembrare banali.\nOsservazione:\n Affinché si possa parlare di struttura di un oggetto è necessario che questi sia composto da una “molteplicità di parti”.\nAssumiamo quindi che la “molteplicità di parti” sia richiesta per ogni struttura, anche quando questa è composta da un solo elemento (è solo apparentemente contraddittorio).\nOsserviamo inoltre che:\n Affinché vi possa essere una molteplicità di parti queste devono essere in qualche modo tra loro “distinguibili”.\nQuesto è un principio generale, e non banale, a cui si farà in seguito riferimento. Ricordiamo quindi che: ogni “molteplicità” richiede sempre che sia data a priori la possibilità di “distinguere” tra loro degli elementi.\nNotiamo anche che:\n In ogni struttura le parti della stessa stanno le une rispetto alle altre in certe “relazioni reciproche”.\nA volte può essere che una “relazione” sia qualche cosa di riducibile ulteriormente, ma a volte capita anche che la relazione sia semplicemente una distinguibilità tra le parti che non sappiamo ridurre ad alcunché di più fondamentale. Come sarà più chiaro fra non molto, propongo di rappresentare tali relazioni non riducibili con dei rami di grafo.\nLa metodologia che dopo vari tentativi mi è sembrata più funzionale per precisare in senso matematico il concetto di struttura di prima specie consiste nel pensare alle strutture come ad oggetti matematici composti da tre elementi base: un insieme di elementi che costituiscono “le parti della struttura”, un certo “sistema di distinguibilità interna tra le parti”, e un certo “complesso di relazioni esterne”. Tutti questi tre punti sono precisabili rigorosamente con linguaggio matematico come verrà illustrato nelle pagine che seguono. Questa metodologia si è rivelata pertinente perché si presta naturalmente per descrivere le strutture degli oggetti della nostra quotidianità e soprattutto perché consente in maniera naturale di eseguire operazioni di astrazione. Come vedremo essa può essere applicata anche per descrivere gli oggetti matematici standard.\nQuando osserviamo un oggetto fisico nella nostra mente tendiamo in modo naturale a suddividerlo nelle sue parti componenti. Una sedia, ad esempio, è composta dalle gambe, dal piano di seduta, dallo schienale. Tutte queste parti stanno le une rispetto alle altre in reciproche relazioni geometriche riconoscibili e classificabili entro un insieme finito, anche se talvolta molto ampio, di possibilità. Se le gambe fossero attaccate direttamente allo schienale in modo da formare una struttura bizzarra, non saremo più di fronte ad una sedia, ma a un altro oggetto, anche se composto dagli stessi elementi. Notiamo che spesso le parti componenti sono a loro volta degli oggetti con la loro propria struttura interna..\nPropongo quindi la seguente definizione.\nDefinizione. In generale una struttura di prima specie è univocamente identificabile da:\n un dato insieme di parti;\n un sistema di distinguibilità interna tra le parti;\n un complesso di relazioni esterne tra le parti.\nQuesti tre punti sono tutti definibili in modo preciso, come sarà illustrato fra poco, e costituiscono gli elementi necessari per definire e rappresentare una certa struttura “statica” generica. Questo implica quanto segue…\nDefinizione Due strutture di prima specie sono da considerarsi “strutturalmente isomorfe” se si verificano le seguenti tre condizioni:\n esiste una corrispondenza biunivoca tra i rispettivi insiemi di parti;\n coincidono i rispettivi sistemi di distinguibilità interna;\n coincidono i rispettivi complessi delle relazioni esterne.\nQuesta proprietà d’isomorfismo strutturale è fondamentale poiché permette di confrontare due strutture di prima specie e di dire se sono o no uguali 1 .\nIn generale possiamo dire che due strutture di prima specie coincidono strutturalmente se sono isomorfe."
    }, {
      "heading" : "In questo lavoro l’uso del termine “parte” è più restrittivo del suo significato nel",
      "text" : "1 In realtà avremo modo di vedere che il concetto stesso di uguaglianza può essere opportunamente analizzato e interpretato, e vedremo che può essere pensato come funzionane degli effetti che una certa entità complessa ha sul mondo esterno.\nlinguaggio comune. Spesso per parte di una cosa s’intende anche una sua porzione. In questo lavoro preferisco tenere separati questi due concetti, uno dei motivi di questa scelta potrà essere compreso tra qualche pagina quando introdurrò il concetto di struttura quoziente. La giustificazione completa potrà invece essere chiara solo più avanti. Si noti ancora che il linguaggio proposto è leggermente differente da quello usato comunemente in matematica. In questo lavoro preferisco indicare come “parte” ciò usualmente in insiemistica è invece chiamato “elemento”. Usualmente in matematica con l’espressione “insieme delle parti” s’intende la collezione di tutte le possibili porzioni di un certo insieme di partenza. In questo lavoro utilizzo tale terminologia con significato differente.\nCome si vedremo data una certa struttura risulta in genere possibile derivare da essa delle altre strutture. Più avanti per riferirmi ad alcune specifiche tipologie di esse userò termini quali: “struttura quoziente”, “struttura morfismo”, “struttura porzione” e altri. Quindi data una certa struttura A, si possono spesso da essa ottenere, con opportune operazioni, delle altre strutture B, C, D ecc.. che si diranno: “strutture derivate da A”. Allo stesso modo potranno esserci strutture derivate dalla struttura B, che è stata a sua volta derivata da A e cosi via (in genere non indefinitamente). E’ possibile ordinare gerarchicamente una certa famiglia di strutture in base ai rispettivi rapporti di derivazione. Vedremo questo più avanti. Indichiamo qui con le lettere minuscole le parti di una certa struttura. Quindi se A è la struttura, le sue parti potranno ad esempio essere gli elementi a, b, c, d.\nNotiamo che l’insieme { a, b, c, d } non individua univocamente la struttura A. In effetti, strutture diverse possono essere costituite dallo stesso insieme di parti.\nDefinizione In generale data una certa parte “a”, essa può avere o non avere a sua volta una sua propria struttura che si dirà: struttura interna di “a”.\nDefinizione Se una o più parti di una certa struttura A, hanno a loro volta una loro struttura interna, allora la struttura A sarà “riconducibile” ad almeno un’altra struttura A^-1 di livello gerarchico inferiore. A^-1 sarà data dalla struttura che si ottiene considerando il complesso delle strutture delle parti di A nelle relazioni esterne che esse hanno in A stessa.\nCongettura Si ammette per ipotesi la possibilità di strutture che non sono riducibili ad altre\ndi livello inferiore. Tali strutture si diranno: “strutture base”. Per ipotesi le parti di una struttura base sono prive di struttura interna.\nNota: In un tal senso dunque si può dire che A^-1, quando esiste, è più “basilare” di A.\nHo scritto sopra che una generica struttura A risulta definita da:\n l’insieme delle sue parti;\n il sistema di distinguibilità interna tra le parti;\n il complesso delle relazioni esterne tra le parti.\nVediamo ora di precisare questi punti."
    }, {
      "heading" : "L’insieme delle parti.",
      "text" : "Sia A una struttura. Ad essa risulta associabile l’insieme che ha per elementi le sue parti: {a1, a2,.... ai,....an}.\nPossiamo usare la seguente simbologia Idp(A) : semplicemente la sigla sta per: “insieme delle parti della struttura A”. Quindi Idp(A)= {a1, a2,.... ai,....an}\nIn genere interessano strutture finite e quindi si può parlare del numero delle parti di una struttura A. In tal caso quindi si tratta di un numero naturale e lo possiamo indicare con N°(A).\nComunemente in matematica e in particolare nella teoria degli insiemi, si presuppone che gli elementi di un dato insieme siano sempre a priori ben distinguibili gli uni dagli altri. Nella teoria che propongo questo passaggio è più delicato. Penso convenga parlare di “distinguibilità interna e distinguibilità esterna”. Si possono avere casi nei quali due parti di struttura possono essere indistinguibili internamente.\nIl “sistema di distinguibilità interna” tra le parti.\nHo affermato che le parti possono avere, a loro volta, una propria struttura interna. Però tali strutture interne in molti casi non sono “accessibili”, il che implica che un sistema cognitivo può non avere modo di acquisire informazioni complete su di esse. Ciò nonostante è possibile comunque\ndefinire con precisione la struttura A, a condizione però di avere comunque l’informazione che dice come le parti di A sono tra loro distinguibili. Spesso può capitare che alla distinguibilità tra le parti di A si possa far corrispondere un numero naturale M°(A), che può essere minore o al massimo uguale ad N°(A). Se risulta M°(A)<N°(A) significa che ci sono almeno due parti di A che non sono tra loro distinguibili internamente. Ciò significa che scambiando tra loro queste due parti si ottiene una struttura isomorfa alla prima e quindi cognitivamente indistinguibile da essa. Attraverso questa proprietà si può ben definire la “distinguibilità interna tra le parti”:\nDefinizione Due o più parti di una certa struttura A sono “internamente indistinguibili” se con le loro permutazioni entro A si ottengono sempre strutture isomorfe tra loro ( e indistinguibili per permutazione).\nIn generale se M°(A) è il numero associato alla distinguibilità interna delle parti di A significa che si possono individuare M° “tipi” di parti.\nSe due o più parti di struttura sono tra loro distinguibili internamente allora significa che tali parti hanno a loro volta struttura interna. Il sistema di distinguibilità interna può essere anche molto complesso.\nNe consegue ovviamente che in una struttura base le parti costituenti non sono distinguibili internamente. La relazione di indistinguibilità tra due parti di Idp(A) è una relazione di equivalenza. Attraverso essa è definito un insieme quoziente rispetto tale relazione che è l’insieme dei tipi di parti della struttura A. Indico tale insieme con la scrittura: Itp(A)."
    }, {
      "heading" : "Il “complesso delle relazioni esterne”.",
      "text" : "Si consideri una struttura B avente delle parti che non sono tra loro distinguibili internamente. In tal caso vi sono solo due possibilità: o le parti in questione non hanno struttura interna oppure tali strutture sono tra loro isomorfe. Tali parti però sono comunque molteplici. Poiché, come rilevato in precedenza, ogni molteplicità è sempre accompagnata dalla possibilità di fare delle “distinzioni”, vi deve essere qualcosa che distingue tra loro le parti ma che non fa riferimento alla loro struttura interna. A tale distinguibilità deve allora provvedere il complesso delle relazioni esterne. Quindi, in generale, per ogni struttura il complesso delle relazioni esterne determina sempre una distinguibilità esterna\ntra le parti. Questa distinguibilità esterna è qualcosa che possiamo pensare come ciò che rende ad esempio i punti di uno spazio distinguibili gli uni dagli altri, o più in generale possiamo vederla come ciò che rende distinguibili gli elementi di una generica varietà (anche costituita da un numero finito di elementi). In realtà non siamo sempre in grado di ridurre la distinguibilità stessa a qualcosa di più basilare, dobbiamo però riconoscere la sua necessità inalienabile affinché si possa parlare di qualsiasi struttura e di qualunque molteplicità di parti. Per alcune strutture, ma non per tutte, alla distinguibilità associata al complesso delle relazioni esterne tra le parti, vi può essere anche, in aggiunta, una distinguibilità interna tra le parti stesse. In generale però ammettiamo la possibilità di strutture le cui parti non presentano distinguibilità interna di sorta e per le quali quindi, la capacità di distinguere comunque le parti che le costituiscono, è dovuta al complesso delle relazioni esterne. Chiaramente strutture di questo tipo non sono riducibili e sono quindi delle basi.\nQuali metodi abbiamo allora per rappresentare con precisione il complesso delle relazioni esterne tra le parti di una certa struttura generica?. In parte la questione è stata già affronta con la geometria. La geometria ci fornisce gli strumenti per rappresentare le strutture di tipo topologico. Tuttavia questo tipo di trattazione non si presta bene per le strutture tipiche che sono rappresentate in un sistema cognitivo, perché queste ultime sono discrete. Si prestano invece molto bene i metodi che derivano da una rappresentazione molto simile a quella possibile con i “grafi”. A essa si farà riferimento in questo lavoro.\nIn una struttura il cui complesso delle relazione esterne è del tipo “a grafo” può essere rappresentata semplicemente elencando le coppie di parti che sono adiacenti. Più precisamente si elencano tutte le parti della struttura; ad esempio: a0,a1,a2,.....an. Si elencano quindi tutte le coppie che sono tra loro collegate direttamente; ad esempio: (a1,a4), (a4,a3),.... (ai,aj).....(ax,an). In questa ultima elencazione, una singola parte della struttura può anche apparire più volte, essa può quindi essere collegata direttamente con più di un’altra parte. Se due parti sono collegate direttamente allora si dicono “adiacenti”. Nell’elencazione delle coppie non può però mancare nessuna delle parti che costituisce la struttura. In tale caso, infatti, la parte esclusa sarebbe isolata e non apparterebbe alla struttura stessa 2 .\n2 Un punto da segnalare, è che in taluni casi potrebbe essere utile utilizzare dei grafi orientati, il che significa dati due elementi ax, ay si distingue la coppia (ax, ay) da quella (ay, ax). In questo caso la struttura è però più complessa poiché è aggiunta distinguibilità interna alle coppie di elementi.\nSe il complesso delle relazioni esterne tra le parti di una certa struttura A è esprimibile attraverso un grafo allora si può pensare di indicarlo con la scrittura Grafo(A).\nQuindi possiamo dire che in molti casi di interesse pratico una certa struttura risulta individuata dagli insiemi Idp(A), Itp(A), dal Grafo(A) e da due applicazioni: di Idp(A) a Itp(A), e di Idp(A) ai nodi di Grafo(A). Si tratta delle applicazioni che associano ad ogni elemento dell’insieme delle parti un elemento di Idp(A) e un elemento dell’insieme dei nodi del grafo che descrive il complesso delle relazioni esterne. Si noti ancora che topologia, geometria, e grafi si candidano per rappresentare direttamente strutture i cui elementi non hanno distinguibilità interna. In generale se una struttura A è caratterizzata da un certo complesso di relazioni esterne, costituito ad esempio da un grafo, una struttura di livello gerarchico superiore deriverà, con metodi opportuni, il proprio complesso di relazioni esterne da quello di A\nNota: riporto la definizione di grafo. Si considerino due insiemi disgiunti V e S, rispettivamente l’insieme dei vertici e l’insieme degli spigoli. Si considerino due elementi appartenenti all’insieme dei vertici: x e y. Le coppie che contengono gli stessi due elementi sono da considerarsi equivalenti: (x,y) è equivalente a (y,x). Sia E tale relazione di equivalenza. Def.:\nSia g: S VxV / E un’applicazione. La terna ( V,S,g ) si dice “grafo” con V\ninsieme dei vertici e S insieme degli spigoli. Se s  S e g(s)=(x,y) allora si dice che x e y sono collegati attraverso s. Nel caso in cui x=y lo spigolo si dice\ncappio. Se g(s1)=g(s2) con s1 e s2  S e s1s2, allora si parla di biangolo. Nella presente trattazione interessano grafi finiti senza cappi ne biangoli, in tale caso in matematica si parla di grafi completi.\nNon credo sia necessario, almeno a questo stadio di sviluppo del lavoro, spendere altro tempo su questioni di costruzione formale. Probabilmente non conviene pensare in termini di applicazioni tra i vari insiemi, ma conviene invece usare le idee esposte in modo intuitivo, in particolare per quanto concerne i concetti di distinguibilità interna e di complesso delle relazioni esterne. Vedremo fra non molto che per molte strutture di “livello gerarchico superiore” le relazioni esterne tra le singole parti diventano anch’esse “informazioni strutturali complesse”. Assumo che esse derivino comunque sempre da un complesso di relazioni rappresentabile in maniera semplice attraverso concetti come quello di distanza geometrica o quello di ramo di grafo.\nNelle strutture base utilizzate nell’attività cognitiva, abbiamo a che fare con strutture le cui relazioni esterne sono espresse in termini di adiacenza tra le parti componenti. La relazione di adiacenza è quindi l’elemento fondamentale per descrivere il complesso delle relazioni esterne in strutture base.\nUn’idea interessante è che per ogni struttura topologica, che interessa per aspetti pratici e non solo teorici, sia possibile trovarne una discreta sufficientemente densa che la approssimi. Fatto questo, si ha che ogni struttura topologica è approssimabile con un’altra nella quale la descrizione del complesso delle relazioni esterne è di tipo a grafo. Possiamo pensare che tutti gli oggetti con cui abbiamo a che fare in concreto, siano immergibili entro una varietà discreta sufficientemente fine. Sotto queste condizioni possiamo anche pensare che tutte le relazioni geometriche “emergenti” tra le parti componenti siano in linea di principio derivabili dal grafo di quella di base.\nVedremo nei prossimi capitoli che quando sussiste una relazione esterna emergente complessa sarà importante essere in grado di “esplicitarne” le “caratteristiche strutturali salienti”.\nAlcuni primi approfondimenti (che possono essere saltati ad una prima lettura).\nGli oggetti della nostra quotidianità hanno strutture che sono composte da parti che stanno le une rispetto alle altre in specifiche relazioni reciproche. Se si parte dalla tesi, sostenuta nella prima congettura di rifermento, che siano solo le relazioni tra le cose ad essere rappresentabili, e quindi conoscibili, ne consegue che le parti di per se stesse non sono conoscibili se non nella misura in cui esse stesse hanno una propria struttura, vale a dire sono a loro volta costituite da altre parti in specifiche relazioni reciproche. È evidente che procedendo in questa maniera si rimanda sempre a parti di parti, quindi a strutture di strutture, per dare un senso al tutto può convenire partire dal presupposto che siano possibili strutture basilari le cui parti non hanno una struttura interna.\nNella ricerca di un inquadramento teorico del concetto di struttura ci si imbatte in una serie di problemi difficili su aspetti della realtà che riguardano i limiti del razionalizzabile. Un approccio naturale in questa tipologia di problemi è quello riduzionista, che cerca, per quanto possibile, di eliminare tutto ciò che appare “superfluo” per cercare di cogliere ciò che è invece essenziale per la ricerca che si sta seguendo. Procedendo in questa maniera, nel nostro caso ci si rende presto conto che si deve fare appello a idee basilari, come quella di\n“distinguibilità di parti” o come quella, in fin dei conti ad essa vicina, di “distinguibilità geometrica dei punti di una varietà”, che non sono facilmente riducibili a loro volta a qualcosa di più semplice e basilare. Come si può spiegare cosa rende distinguibili i punti dello spazio, o gli istanti di tempo? Si tratta di problemi per i quali, nella nostra cultura matematica e filosofica, non ci sono degli strumenti che permettono di ricondurre la questione a qualcosa di ancora più basilare. In matematica di fatto si aggira la questione utilizzando uno strumento che si è mostrato molto duttile ed efficace: la teoria degli insiemi. Ogni struttura appare potenzialmente descrivibile tramite un sistema di insiemi e di applicazioni (nel senso di funzioni matematiche) che vincolano le relazioni e la distinguibilità tra le parti costituenti.\nSull’indipendenza esistenziale delle parti di struttura. Si tratta di un argomento difficile e non essenziale per gli scopi generali di questo lavoro. Segnalo comunque la questione perché mi sembra per se interessante, e credo lo sia anche per comprendere alcuni degli spunti che hanno inspirato il modo proposto per inquadrare il concetto di struttura. Consideriamo una struttura base. Per ipotesi le sue parti sono prive di struttura interna e per esse quindi non si applica il concetto di “distinguibilità interna”. In questo caso, come detto, l’onere della distinguibilità di tali parti passa al complesso delle relazioni esterne. A questo punto credo possa essere interessante chiedersi se tali “parti” possano essere considerate come entità dotate di una propria indipendenza esistenziale. Possiamo chiederci se è lecito pretendere di definire il loro insieme e considerare questo come una costruzione più primitiva della struttura stessa? Chiaramente non esistono problemi a considerare come insiemi, delle collezioni di oggetti complessi e macroscopici, come quelli che fanno parte della nostra quotidianità, come, ad esempio, l’insieme degli oggetti che sono sopra la mia scrivania in questo momento. Ma quando si considerano strutture limite, che rappresentano la riduzione massimale cui si può pervenire (si pensi, ad esempio, al concetto di varietà), il concetto d’insieme è ancora applicabile o costituisce una forzatura rispetto alla realtà delle cose?\nIndistinguibilità per scambio di elementi strutturali corrispondenti.\nLa prossima definizione può essere utile per affrontare il problema degli eventuali limiti del concetto di struttura. La sua giustificazione potrà essere chiare al lettore più avanti, quando tratterò il fenomeno delle strutture emergenti.\nPuò aver senso introdurre un concetto più forte di quello già proposto per la distinguibilità tra le parti associate di due o più strutture differenti.\nSiano date due strutture finite A e B che siano isomorfe. Ciò significa, in base alla definizione proposta più indietro, che in A e in B è possibile individuare:\n lo stesso numero di parti,\n lo stesso complesso di relazioni esterne tra queste parti,\n e, abbiamo detto, lo stesso sistema di distinguibilità interna.\nAbbiamo però anche visto che un sistema di distinguibilità interna resta definito dalla proprietà di permutazione tra le parti di una struttura. Ora se tali permutazioni riguardano solo le parti della stessa struttura, cioè parti di A che sono permutabili con altre parti di A stessa, e parti della struttura B che sono permutabili con altre parti appartenenti sempre a B, si dice semplicemente che le strutture sono isomorfe. Possiamo però proporre la seguente definizione che va oltre al concetto di isomorfismo.\nDefinizione Se la distinguibilità permane a tutti gli effetti osservabili anche dopo lo scambio tra le reciproche parti di A e di B, che corrispondono nell’isomorfismo, allora possiamo dire che si ha: indistinguibilità fisica per permutazione (o scambio) di parti associate.\nQuindi se prendendo parti che appartengono a A e parti, corrispondenti nell’isomorfismo, che appartengono a B, e se accade che scambiandole tra di loro, quindi portando le parti di A in B e viceversa, si ottengono altre due oggetti A’ e B’ che non sono distinguibili per “tutti gli effetti fisici esterni” da A e da B, allora si può parlare di “indistinguibilità per scambio di parti associate”."
    }, {
      "heading" : "Strutture derivate.",
      "text" : "Per comprendere il senso di quanto propongo nelle pagine che seguono, credo sia importante tenere presente che per capire la cognizione serve una teoria per le rappresentazioni strutturali che permetta, tra l’altro, di fare due cose: rispettare in modo preciso il naturale ordine gerarchico che esiste tra gli oggetti che costituiscono il mondo, e che permetta di passare da rappresentazioni di oggetti fisici concreti ad altre più astratte. Per quanto riguarda l’ordine gerarchico tra gli oggetti è evidente che molte entità che possono essere oggetto di cognizione, sono costituite da una pluralità di parti che sono a loro volta delle “cose a se stanti”. In maniera analoga, ma in\nsenso inverso, è anche vero che oggetti complessi sono spesso le “parti componenti” di oggetti ancora più complessi. Ne consegue che una metodologia per rappresentare le strutture del mondo reale deve essere concepita in modo tale da rendere quest’aspetto facilmente trattabile. Per questo motivo, quando opportuno, una struttura deve poter essere considerata come una parte componente di un’altra struttura di ordine gerarchico superiore (per “parte componente”intendo lo stesso concetto di parte utilizzato nei paragrafi precedenti). Per quanto riguarda invece la necessità di generalizzare, di passare da rappresentazioni specifiche ad altre che sono meno specifiche e quindi più generali, possiamo notare che deve essere in qualche modo possibile agire sia a livello delle parti componenti e sia a livello delle relazioni tra le parti. In ambedue i casi è importante che sia possibile passare, in modo semplice e naturale, da cose “specifiche” a cose meno “specifiche” e più generali. A questo punto si tratta di capire come impostare una teoria per le strutture che renda semplice e naturale questo tipo di passaggi. In questo e nei paragrafi che seguono espongo alcune idee su queste cose.\nNella costruzione che propongo, un concetto fondamentale è quello di struttura derivata. Ho già accennato al fatto che sono possibili strutture che possono essere gerarchicamente derivate da altre. Vedremo che in generale da una certa struttura A, si possono spesso “derivare” una serie di altre strutture e di “proprietà strutturali”. Queste strutture saranno sempre in qualche specifica e ben definibile relazione con quella da cui derivano. Vedremo che le strutture derivate corrispondono cognitivamente a operazioni di “astrazione” e di “generalizzazione”. Vedremo inoltre che molte operazioni di derivazione consentono di “rendere esplicite proprietà e relazioni strutturali notevoli”. Accade molto spesso che da due strutture A e B che non sono isomorfe, sia possibile derivarne altre, A’ e B’, che invece lo sono. Questo fatto è molto importante poiché contribuisce a fornire gli elementi che permettono, come avremo modo di vedere, di proporre una definizione per il concetto di regola.\nUno dei punti di forza dell’impostazione qui proposta, consiste nel fatto che le operazioni di derivazione strutturale appaiono naturali, non impongono forzature concettuali. Vedremo inoltre che esse contribuiscono a determinare il naturale ordinamento dell’informazione entro un sistema cognitivo.\nIn generale credo sia corretta la seguente affermazione: Sono operazioni di analisi di struttura tutte quelle che esplicitano informazioni strutturale, per quanto complessa siano le operazione che la generano, ma che non aggiungono contenuto informativo interno."
    }, {
      "heading" : "Le principali operazioni di derivazione strutturale",
      "text" : ""
    }, {
      "heading" : "Le porzioni di struttura.",
      "text" : "Il concetto di porzione di struttura è semplice: data una struttura di partenza, se ne considera un'altra composta di una “porzione della prima”. Sia data una struttura A. Abbiamo visto che essa è individuata dalla collezione delle sue parti, dal sistema di distinguibilità interna di queste, e dal complesso delle relazioni esterne. Una porzione di struttura è quella struttura che risulta considerando non tutte le parti che costituiscono la struttura originaria A, ma solo alcune. Se consideriamo l’insieme che ha per elementi le parti di A, allora evidentemente una porzione di A corrisponde a un suo sottoinsieme. Notiamo però che differentemente da quanto avviene nella teoria degli insiemi, non tutte le porzioni sono ugualmente delle strutture derivabili, quindi a non tutti i sottoinsiemi, dell’insieme delle parti della struttura A, si può far corrispondere una struttura indipendente. In genere (ma non necessariamente) possiamo dire che per costituire una porzione valida, le parti di A in questione devono stare in una concatenazione di relazioni esterne adiacenti. In parole più semplici tali parti devono essere tra loro “vicine” senza che sia lecito saltarne nessuna che si “trovi in mezzo”.\nIn un’operazione di “porzione semplice” sono conservanti sia il complesso delle relazioni esterne e sia il sistema di distinguibilità interna che le parti hanno nella struttura madre."
    }, {
      "heading" : "E’ facile vedere che esistono più modi di scomporre una data struttura in sue",
      "text" : "porzioni, ma vedremo più avanti, che dal punto di vista cognitivo, alcuni di questi sono significativi, mentre altri non lo sono. E’ anche facile vedere che una struttura è data dalla composizione di un sistema completo (anche ridondante) di sue porzioni.\nPer indicare una porzione di una struttura A si potremmo usare una scrittura come: Por(i)(A) Per quanto detto deve quindi, ovviamente essere Idp(Por(i)(A)) < Idp(A). La (i) sta ad indicare che le porzioni possibili sono più di una.\nEsempio. Consideriamo il caso di una figura a forma di poligono disegnato su di un piano, e intesa come un certo insieme di punti. In tal caso porzioni dell’intera figura sono strutture come: l’insieme dei punti che costituiscono un lato del poligono, oppure l’insieme dei punti che costituiscono una coppia di segmenti adiacenti, ecc…\nData una struttura di partenza A, essa può essere scomposta in un insieme di porzioni tali che la loro unione dia A stessa. Questo insieme costituisce una partizione di A qualora i rispettivi insiemi delle parti delle singole porzioni siano tra loro disgiunti."
    }, {
      "heading" : "Le strutture quozienti.",
      "text" : "Una struttura quoziente si ottiene considerando la struttura che ha per parti un sistema di porzioni della struttura madre.\nSia data una struttura A e sia dato un sistema completo K, quindi una partizione, di sue porzioni. Consideriamo una nuova struttura B le cui parti siano in corrispondenza biunivoca con l’insieme delle porzioni di A nel sistema completo K. Ora date due porzioni di A queste possono essere tra loro in relazione di isomorfismo e di “indistinguibilità per permutazione”. Se lo sono, diremo che le parti corrispondenti della struttura B sono tra loro non distinguibili internamente. Contrariamente saranno internamente distinguibili. Le porzioni di A avranno in genere una certa estensione e le relazioni esterne tra le parti di B saranno quelle che sussistono tra questi oggetti estesi.\nDetto questo, si ha che:\n B è la struttura quoziente di A rispetto il sistema di porzioni K.\n La struttura B sarà di un livello gerarchico superiore ad A.\nCome si vedrà in seguito non tutte le strutture quozienti sono significative dal punto di vista cognitivo."
    }, {
      "heading" : "Operazioni di morfismo.",
      "text" : "In generale un’operazione di derivazione strutturale di tipo morfismo consiste nell’inibizione parziale di ciò che rende distinguibili le parti che costituiscono una certa struttura.\nSi possono eseguire operazioni di morfismo interno, morfismo esterno e misto interno-esterno.\nPer eseguire un’operazione di morfismo interno basta inibire alcune (o tutte) le distinguibilità interne tra le parti. Ad esempio se abbiamo delle parti “colorate” in maniera diversa le une dalle altre, possiamo inibire questa forma di distinguibilità, e considerarle come tutte dello stesso colore.\nIn taluni contesti, interessanti per la pratica cognitiva, è possibile effettuare anche operazioni di morfismo esterno, che consiste nell’inibire parte di ciò che rendere distinguibili le parti in base al complesso delle relazioni esterne. Queste operazioni sono possibili in vari casi. In particolare quando si ha a che fare con strutture che non sono di tipo base, è spesso possibile “descrivere le relazioni esterne” in modo tale che risulta possibile distinguere in qualche modo i vari elementi di distinguibilità. Vedremo che questo si può fare quando si passa da una rappresentazione base ad una che ne esplicita le “proprietà strutturali salienti”. La logica generale di queste operazioni, e i motivi per cui vanno fatte, saranno chiari più avanti, nei capitoli 4 e 5 dove sono illustrate, tra le altre, alcune idee sul fenomeno dell’emergenza.\nPotrebbero essere utili anche le seguenti definizioni.\nDefinizione. Se data una struttura A, si considera un’altra struttura B che ha lo stesso numero di parti di A, ma che presenta un sistema di distinguibilità interna più semplice tra le sue parti (ma compatibile con l’originale), allora la struttura B si dirà essere un morfismo interno di A.\nCome detto per alcune strutture non primitiv,e non solo le parti possono avere struttura interna, ma anche le stesse relazioni esterne tra le parti possono avere a loro volta strutture complesse.\nDefinizione. Se data una struttura A di tale tipo, si considera un’altra struttura B che ha lo stesso numero di parti di A, ma prendendo per relazioni esterne delle sottostrutture delle relazioni esterne che ci sono tra le parti di A, allora la struttura B si dirà essere un morfismo esterno di A.\nCome detto si possono anche derivare strutture C che sono sia morfismi interni che esterni di A. In genere, come vedremo, i morfismi corrispondono ad operazioni di generalizzazione."
    }, {
      "heading" : "Ancora sul problema del confronto",
      "text" : "Le strutture derivate sono particolarmente importanti per rendere possibile il confronto tra strutture. Per com’è stata definita una struttura, utilizzando operazioni di morfismo e/o di quoziente, è spesso possibile passare da strutture che non sono isomorfe, ad altre che invece lo sono. Non è raro avere a che fare con due o più strutture (poniamo X,Y,Z) che non sono in relazione di isomorfismo, ma che intuiamo essere simili. In questi casi è spesso possibile ottenere da queste altre strutture derivate, cognitivamente significative (X,’ Y,’ Z’) che invece lo sono.\nEsempio: Consideriamo i due triangoli di tipo diverso nel piano. Le due strutture, considerate come il luogo geometrico dei punti che costituiscono i due poligoni, non sono sovrapponibili e non sono isomorfe. Le cose cambiano se si passa a considerare le strutture quozienti e i morfismi di queste. Se ci “disinteressiamo” del fatto che i segmenti che compongono le due figure hanno lunghezze diverse, allora le due strutture quozienti possono risultare isomorfe.\nIl senso di queste operazioni potrà essere chiaro più avanti quando avrò modo nel capitolo 4 di illustrare alcuni importanti concetti sulle strutture emergenti.\nIn altro punto importante è il seguente. In generale compiendo delle operazioni di morfismo si possono ottenere sia strutture di prima specie, che come detto sono memorizzabili in modo autonomo, e sia “proprietà strutturali” che invece non lo sono. Avremo modo più avanti di tornare su questi punti muniti di strumenti che permetteranno di comprendere le cose con più chiarezza."
    }, {
      "heading" : "Proprietà e relazioni strutturali non autonome.",
      "text" : "Sono importanti le proprietà strutturali non autonome, sono oggetti che sono definibili specificando informazioni che provengono da almeno uno dei tre punti che definiscono una struttura: insieme delle parti, sistema di distinguibilità interna, complesso delle relazioni esterne (o loro combinazioni); ma che da sole non sono in grado di generare una struttura, di base o derivata, autonoma. Vedremo che le proprietà strutturali sono, in un certo qual modo, delle “quasi strutture”, nel senso che esse sono definite da un insieme d’informazioni di tipo strutturale che non sono però da sole sufficienti a definire una struttura autonoma. Ne consegue che queste “proprietà strutturali” non possono esistere\nautonomamente ma devono sempre essere presenti entro qualche struttura (di prima o seconda specie) che le “contiene”. Tuttavia, come avremo modo di vedere più avanti, esse possono essere riconosciute entro le strutture che le contengono e la loro presenza può essere opportunamente segnalata attraverso delle operazioni che sono in grado di produrre un’informazione univoca associata alla loro presenza. Vedremo anche che la loro identificazione è utile e necessaria poiché ci possono essere dei fenomeni fisici che dipendono dalla loro presenza. Vedremo che in questo senso le proprietà strutturali sono oggetti emergenti, anche se non possono essere memorizzate autonomamente. Il senso di questi concetti sarà più chiaro nel capitolo 4, vedremo che le proprietà e le relazioni strutturali non autonome sono identificabili solo attraverso delle “operazioni di analisi strutturale” e usando dei dispositivi che ne “esplicitano la presenza”. Spesso una proprietà strutturale, una volta definita non individua, una singola struttura ma un’intera classe di queste: tutte quelle che la possiedono. Preferisco però in questa trattazione evitare di utilizzare il concetto di classe di strutture per definire le proprietà strutturali.\nFino ad ora abbiamo visto quelle che indico come “strutture di prima specie” e alcune delle principali operazioni di derivazione strutturale possibili su di esse. Credo che questa tipologia di strutture sia molto importante perché possono essere agevolmente memorizzate. L’impostazione proposta, che pone l’accento sulle distinguibilità interne ed esterne, è pensata proprio per permettere le operazioni di derivazione, in particolari quelle di quoziente e di morfismo. Considero queste operazioni molto importanti perché appaiono ben applicabili agli oggetti della nostra quotidianità per compiere le prime operazioni di astrazione. Vedremo che il poter astrarre, passando da rappresentazioni dettagliate e univoche, nel senso che possono essere applicate solo a particolari oggetti, ad altre più generalizzanti, che possono indicare intere classi di oggetti, è fondamentale per l’attività cognitiva. Con le operazioni di derivazione descritte, è possibile eseguire un tipo di astrazione che possiamo indicare come strutturale. Vedremo che sono possibili altre tipologie di astrazione, ma questa costituisce la base per le altre."
    }, {
      "heading" : "Seconda parte.",
      "text" : ""
    }, {
      "heading" : "Le operazioni di computo basilari sono rappresentabili con strutture di prima specie?",
      "text" : ""
    }, {
      "heading" : "Due congetture interessanti.",
      "text" : "Le strutture illustrate fino a questo punto sono sostanzialmente “oggetti statici”. Con esse non abbiamo ancora completato il quadro delle possibilità esistenti di rappresentare tutti quei “rapporti tra le cose”, ai quali, oso pensare si riferisse Poincarè quando parlava di ciò che è conoscibile del mondo che ci circonda. Agli elementi che sono stati presentati fino ad ora, vanno aggiunti altri ingredienti fondamentali che permettono di “rappresentare e trattare l’aspetto dinamico”, “i mutamenti” delle cose. Penso che questi ingredienti consistano nelle operazioni di computo basilari. Nelle pagine che seguono, assumo valida la congettura, peraltro largamente accettata, che tutte le operazioni computazionali possibili possono essere ricondotte a un numero veramente molto ristretto di operazioni elementari. L’idea centrale è che con opportune combinazioni di queste operazioni di base è possibile eseguire ogni computazione complessa. Questa idea è uno degli assunti che stanno alla base della tesi di Church-Turing sulla capacità di una macchina di Turing universale, e di tutte le macchine computazionali equivalenti, di poter potenzialmente implementare ogni funzione calcolabile. Prima però di proseguire su questa strada propongo due congetture che considero molto interessanti. In realtà non sono certo della loro validità, anche se le ritengo molto probabili, se correte, hanno una serie di importanti implicazioni\nCongettura. Solo le strutture di prima specie sono memorizzabili senza ambiguità.\nCongettura. Non è possibile rappresentare senza ambiguità tutte le operazioni di computo di base tramite solo strutture di prima specie.\nPotrebbe anche essere che: nessuna operazione di computo può essere rappresentata senza ambiguità tramite strutture di prima specie.\nNon è semplice verificare o confutare la validità di queste due congetture. Anche la semplice operazione di memorizzazione implica in realtà una serie di operazioni fisiche sugli oggetti che “supportano la memoria”, alcune di queste, come vedremo, rientrano in quelle che possono essere considerate le\n“operazioni di base” necessarie per il computo. Ciò nonostante è probabile che vi siano importanti differenze nelle operazioni necessarie per memorizzazione delle semplici strutture di prima specie, e di ciò che serve invece per “memorizzare” delle operazioni di computo. Le strutture di prima specie sono caratterizzate dalla “staticità”, mentre le operazioni di computo implicano il mutamento, potrebbe essere, ma anche questa è solo una congettura, che “il mutamento” implica una dinamicità intrinseca che non può essere memorizzata.\nSe queste congetture si dimostrassero corrette implicherebbero un problema: risulterebbe infatti che non esiste un modo per memorizzare, in “modo diretto” e “senza ambiguità”, le operazioni di computo senza usare “l’artificio” dell’associazione simbolica. Ad ogni modo vedremo tra non molto che questo problema può essere facilmente superato utilizzando il concetto di schema, che introdurrò fra poco, e sfruttando il fatto che le operazioni di computo fondamentali sono poche e molto semplici.\nInvito il lettore a riflettere sul fatto che la funzione di memoria è indispensabile per la cognizione, senza di essa non potrebbe esistere alcuna attività cognitiva. Come detto le strutture di prima specie descrivono entità statiche, mentre le operazioni implicano il mutamento. La funzione di memoria ha senso se riesce a conservare le informazioni, quindi può essere applicata a oggetti che rimangano uguali a se stessi nel tempo. Banalmente, ad esempio, non avrebbe senso implementare come memoria un “contenitore” dove è inserito un oggetto che muta nel tempo: tra una lettura e quella successiva di un“memoria” di questo tipo, potremmo avere risultati differenti (e non prevedibili).\nSi noti che quando memorizziamo l’evoluzione di un fenomeno dinamico, lo trasformiamo in un oggetto statico; nei fatti trasformiamo la dimensione temporale in una spaziale. Per rigenerare la dimensione temporale usiamo l’accortezza di rileggere la memoria rispettando una sequenza che ripristini il corretto scorrere del tempo. Non è detto che questo espediente sia sufficiente per implementare la memorizzazione di tutte le operazioni di computo. Forse le cose più vicine a delle “rappresentazioni statiche”, dello “svolgersi dinamico” di una data operazione di base, sono quelle rappresentazioni mutuamente associate, che intendono rappresentare “la situazione” prima e dopo che una certa operazione è stata eseguita, vale a dire che ritraggono la stessa struttura prima e dopo l’azione dell’operazione. Un esempio sono le tavole di verità che rappresentano gli input e gli output di un’operazione logica elementare per tutti i casi possibili che si possono presentare. Il punto è che anche in questo caso non sembra esistere la maniera per distinguere a posteriori, in modo non ambiguo, quando la rappresentazione in oggetto tratta di due o più\nstrutture mutuamente associate che si riferiscono a due “tempi diversi”, oppure quando invece rappresentata una singola struttura statica costituita dalla composizione delle due.\nOperazioni fondamentali e strutture di seconda specie: gli schemi.\nAnche ammettendo l’ipotesi che non sia possibile memorizzare (senza ambiguità) le operazioni computazionali di base, è palese che siamo in grado di costruire e memorizzare algoritmi, e costruire descrizioni “statiche” di processi dinamici. È quindi palese che in qualche maniera siamo comunque in grado di costruire delle memorizzazioni che sappiamo associare, in maniera rigorosa, alle operazioni di computo. Come si spiega questo fatto? Una possibile risposta è che usiamo lo “stratagemma” di ricorrere all’uso di simboli associati a particolari “congegni dinamici” in grado di eseguire le operazioni fondamentali. Ricordo che un simbolo esplica la sua funzione se è in qualche maniera funzionalmente associato a ciò che rappresenta. Si possono quindi usare dei simboli per rappresentare le operazioni minimali se questi sono associati (direttamente o in un secondo tempo) in modo univoco a dei congegni che eseguono le operazioni in oggetto. Come detto, assumo valida la congettura che tutte le operazioni, per quanto complesse, siano sempre realizzabili componendo opportunamente una serie di operazioni di base elementari.\nQuali sono le operazioni elementari indispensabili? Una risposta potrebbe essere che sono quelle svolte dalla macchina di Turing o da macchine computazionali di capacità equivalente. Notiamo che una macchina di Turing deve essere in grado di:\n muoversi lungo il nastro in modo predeterminabile (per direzione e numero di spostamenti);\n deve essere in grado di leggere e scrive sul nastro;\n deve essere in grado di confrontare la lettura con la propria memoria e di agire secondo le regole codificate: l’azione consiste in uno\nspostamento e in una scrittura .\nDi seguito propongo una possibile rielaborazione delle operazioni di computo basilari.\nAlcune delle operazioni di computo basilari.\nFunzione di memoria.\nNella macchina di Touring il nastro implementa la funzione di memoria. Si noti che questa funzione è necessaria per registrare “le istruzioni” che dicono alla macchina “quali azioni compiere”, tra quelle (poche) che è in grado di svolgere. La funzione di memoria è fondamentale, non possono esistere sistemi cognitivi che ne sono privi. Secondo la teoria degli automi, un sistema privo di memoria presenta dei limiti nelle funzioni che può calcolare.\nOperazione di confronto.\nUna macchina computazionale deve essere in grado di eseguire delle operazioni di confronto. La macchina di Turing, dopo che si è spostata lungo il nastro, e dopo aver “letto” il valore che punta in un certo istante, deve confrontare questo con le “istruzioni” che determineranno il suo comportamento per il passo successivo. Quest’operazione di confronto è indispensabile per compiere operazioni complesse. Nei circuiti digitali le operazioni di confronto sono solitamente effettuate con dispositivi di tipo EXNOR.\nOperazione di movimento lungo la struttura (di trasporto di informazione).\nLa macchina di Touring deve essere in grado di muoversi lungo il nastro. Un macchina computazionale deve essere sempre in grado in qualche modo di compiere l’equivalente del “muoversi lungo una struttura”. Questo ad esempio per essere in grado confrontare i vari elementi che la compongono ed eventualmente per poterli modificare. In un calcolatore l’unità di elaborazione deve essere in grado “di spostarsi” entro lo spazio di memoria.\nOperazione di copia di elementi strutturali.\nL’operazione di “copia” di elementi strutturali è fondamentale per modificare o aggiungere “nuovi elementi strutturali”. Solitamente quando si presenta la macchina di “Turing” si afferma che essa deve essere in grado di “scrivere un valore nel nastro”. Ma se riflettiamo su quest’operazione di scrittura, è facile rendersi conto che essa non può essere arbitraria poiché altrimenti la macchina sarebbe non deterministica. La scrittura quindi deve obbedire a delle regole, e da qualche parte deve essere già presente il simbolo che si va a scrivere. Il simbolo in oggetto è quindi, alla fin fine, copiato. Per il computo strutturale, nel caso più generale, non è sufficiente essere in grado di agire solo “sullo stato” delle “distintinguibilità interne” delle parti di\nstruttura (che è quanto avviene nella macchina di Turing), ma può essere anche necessario essere in grado di modificare la struttura aggiungendovi delle parti. Affinché queste appartengano alla struttura in oggetto, è necessario che queste siano in qualche modo collegate alle altre. È necessario che siano quindi definite anche le relazioni esterne, questo può, ad esempio, essere fatto aggiungendo un “nuovo ramo di grafo”.\nOperazione di associazione simbolica funzionale.\nCome visto, potrebbe essere vero che le operazioni di computo minimali non si possano rappresentare, in maniera non ambigua, usando solo i metodi illustrati per definire le strutture di prima specie. Ho proposto anche la congettura che solo queste ultime potrebbero essere memorizzabili. Siamo però in grado di memorizzare in qualche modo anche le operazioni dinamiche. Un algoritmo scritto sulla carta utilizzando, un qualunque linguaggio di programmazione, è, di fatto, una rappresentazione memorizzata di operazioni computazionali complesse. Come si riesce a fare ciò? Come detto, propongo che si debba ricorre all’associazione simbolica. L’idea è che nei linguaggi di programmazione si utilizzano dei simboli che sono associati all’azione di particolari congegni in grado di eseguire fisicamente le operazioni descritte. Questo meccanismo di associazione funzionale tra simbolo e congegno fisico reale è probabilmente fondamentale per tutti i processi di computo e per la cognizione. Può essere utile generalizzare questo concetto e indicarlo, come “operazione di associazione simbolica funzionale”.\nSi possono associare funzionalmente elementi di struttura, simboli, operatori e, come vedremo tra non molto, interi schemi procedurali."
    }, {
      "heading" : "Se si riflette sulla questione, non credo sia difficile convenire che l’utilizzo dei",
      "text" : "simboli presuppone sempre che siano eseguite delle operazioni. Queste operazioni possono andare dalla semplice associazione tra un simbolo e una rappresentazione strutturale, fino all’associazione con congegni in grado di eseguire operazioni anche molto complesse. Ad esempio in un programma per calcolatore, l’associazione tra i simboli che in esso compaiono e le operazioni relative, avviene in fase di scrittura nella mente di chi lo scrive, e in fase di esecuzione attraverso i dispositivi fisici (in genere presenti nella CPU) che eseguono fisicamente le istruzioni. Quando è solo sulla carta, o fermo nella memoria di un computer, un programma di calcolatore è, di per se, una “struttura statica di prima specie” come quelle che ho illustrato nelle pagine precedenti.\nCoincidenza tra operazioni.\nPenso si possa proporre la seguente definizione: Due operazioni coincidono se agendo su strutture isomorfe, generano sempre strutture che sono tra di loro ancora isomorfe.\nGli elementi base del computo strutturale.\nLe strutture di prima specie, e le operazioni di computo basilari, come quelle descritte sopra, costituiscono gli elementi base di ciò che penso si possa chiamare “computo strutturale”. L’idea è che queste due tipologie di oggetti siano essenziali per ogni attività computazionale e per ogni attività di rappresentazione di conoscenza. Vedremo fra poco come, mettendo assieme i concetti di struttura di prima specie e le operazioni di illustrate, sia possibile “estendere” il concetto di struttura."
    }, {
      "heading" : "Concetto di “congegno operatore”.",
      "text" : "Credo possa essere utile il concetto di “congegno operatore” (o dispositivo operatore). Un dispositivo operatore è un congegno fisico, in grado di eseguire almeno una delle operazioni minimali descritte. Un certo dispositivo operatore può ad esempio eseguire l’operazione di copia di un elemento di struttura. Oppure può eseguire un’operazione di trasporto, che può essere spezzata in due operazioni di copia (o copia e cancellazione). Un altro tipo di dispositivo può eseguire un’operazione di confronto proponendo in output un bit di informazione che dice se le entità confrontate coincidono o meno. Si possono definire anche operatori molto più complessi di quelli di base, ma le cui azioni possono tutte essere implementate attraverso una serie di opportune ripetizioni delle operazioni minimali."
    }, {
      "heading" : "Strutture di seconda specie.",
      "text" : "Veniamo dunque al concetto di algoritmo. Che cosa è un algoritmo secondo le idee e il linguaggio fin qui proposto?\nCome detto è possibile implementare associazioni di tipo simbolico tra oggetti che fanno da simbolo e operatori. Ma questi oggetti che svolgono la funzione di simbolo possono nello stesso tempo essere anche degli “elementi” costituendi di una struttura. Ad esempio, la funzione di simbolo può essere associata allo\nstato di distinguibilità interna ad alcune delle parti componenti di una struttura di prima specie. Con ciò si perviene al concetto di schema, che possiamo anche chiamare: struttura di seconda specie.\nConcetto di schema ( o schema procedurale).\nDefinizione. Uno schema è una struttura nella quale alcuni degli elementi strutturali componenti (in genere le parti), svolgono anche la funzione di simbolo associato ad operazioni di computo.\nQueste associazioni in genere si possono implementare facendo in modo che il riconoscimento del simbolo causi l’attivazione di un congegno fisico in grado di eseguire le operazioni in oggetto.\nLo schema quindi è un oggetto misto che mette assieme le strutture e i simboli. I simboli presenti entro uno schema possono essere associati sia a congegni di computo elementari e sia ad altri schemi. Quindi possiamo avere schemi le cui parti componenti funzionano da simboli che rimandano ad altri schemi (come avviene nei linguaggi di programmazione di alto livello).\nSe lo schema è ben definito, esiste sempre la possibilità di ricostruire da questo uno “schema di base” che non rimanda ad altri schemi.\nCondizione necessaria perché uno schema procedurale sia “di base” è che le operazioni associate alle sue parti che fanno da simbolo siano operazioni di base.\nSi noti che questa definizione del concetto di schema è comunque utile a valida a prescindere dalla validità delle due congetture proposte più indietro, vale a dire a prescindere dalla validità dell’ipotesi che le operazioni di base non siano rappresentabili con le sole strutture di prima specie.\nCongettura Ogni operazione complessa, quindi ogni algoritmo, può sempre essere rappresentata da uno schema.\nSi possono rappresentare schemi ciclici e annidati, cosi come avviene per gli algoritmi nei linguaggi di programmazione. Tutti gli schemi annidati sono ricomponibili in uno schema di base, ovviamente più lungo, costituito da operazioni di computo basilari.\nPenso che, dal punto di vista operativo, i concetti di schema e quello di\nalgoritmo sostanzialmente coincidano. In questo lavoro preferisco utilizzare una terminologia appositamente dedicata per non fare confusione e per invitare il lettore a considerare gli aspetti che derivano dall’impostazione proposta per il concetto di struttura. Penso che il concetto di schema che qui propongo sia per certi aspetti più ricco di quello intuitivo di algoritmo, credo sia qualcosa di più di una sua precisazione.\nAgli schemi si possono estendere molte dei concetti visti per le strutture.\nIl concetto di coincidenza strutturale si può applicare anche a due o più schemi. Due schemi coincidono se:\n sono isomorfe le loro strutture,\n e se gli elementi che assumo la funzione di simbolo sono associati a congegni operatori che eseguono operazioni coincidenti.\nAnche a molti schemi si possono applicare operazioni di derivazione strutturale.\nAlcune riflessioni sul concetto di struttura di seconda specie.\nUna struttura di seconda specie è in un certo senso una struttura “più ricca” rispetto a quelle di prima specie e può essere quindi considerata un’estensione di questo concetto. Pensiamo ad un algoritmo, è un oggetto complesso e in quanto tale possiede sempre una struttura di prima specie. Esso è quindi identificabile come oggetto matematico composto di un insieme di parti, con un certo sistema di distinguibilità interna e un dato sistema di relazioni esterne. In questo modo però non si riesce a esprimere e rappresentare tutta l’informazione contenuta entro l’algoritmo, manca qualcosa. In certo senso possiamo dire che la “struttura di prima specie” costituisce la parte “memorizzabile di un algoritmo”, e essa è in effetti è quella che viene memorizzata entro la memoria di un calcolatore! Ma per diventare attivo un algoritmo ha bisogno di girare entro una macchina computazionale, entro una CPU. Deve quindi di essere connesso con dispositivi in grado di eseguire concretamente, dinamicamente, come divenire temporale, la sequenza delle operazioni che sono in esso rappresentate.\nSi noti ancora che spesso, ma non necessariamente, uno schema procedurale agisce su una o più strutture modificandole. Quindi spesso uno schema può essere visto come un operatore che agisce su strutture in “input”, e produce strutture in “output” (più avanti userò anche il concetto di “operatore generalizzato”).\nUno schema può agire sia su strutture di prima che di seconda specie, quindi si possono descrivere algoritmi che modificano algoritmi e anche algoritmi che modificano se stessi. Tuttavia questi ultimi non sono in genere interessanti poiché non se ne conserva la memoria (il che li rende molto difficili da gestire e capire). Si noti ancora che ogni procedura algoritmica, ogni legge fisica, e, come avremo modo di vedere, una vasta classe di regole, possono essere espressa per mezzo di schemi.\nPenso che una delle assunzioni implicite nell’idea che la realtà sia rappresentabile con i metodi della computazione classica è che essa sia, in ogni istante, completamente rappresentabile attraverso una struttura di prima specie e che le sue leggi fondamentali siano rappresentabili tramite strutture di seconda specie. In fisica si utilizzano strutture continue e operatori differenziali. Esistono anche, come avremo modo di vedere, “realtà emergenti” il cui stato è rappresentabile in maniera completa tramite strutture discrete di prima specie che mutano nel tempo secondo una temporizzazione anche’essa discreta. Si pensi ad esempio allo stato interno delle memorie e dei registri di un calcolatore."
    }, {
      "heading" : "I simboli sono memorizzabili?",
      "text" : "Più indietro ho proposto la congettura che siano solo le struttura di prima specie ad essere “facilmente” memorizzabili. Ammettendo la validità di tale ipostesi penso ci possa chiedere cosa succede per i simboli. In generale possiamo subito notare che quanto utilizziamo dei simboli per rappresentare delle cose, al lato pratico li riconosciamo attraverso la loro struttura. Ad esempio, una lettera dell’alfabeto viene riconosciuta dal nostro sistema visivo grazie alla struttura del carattere tipografico utilizzato. La stessa cosa vale anche per i suoni che costituiscono il parlato, anche se la cosa potrebbe a prima vista apparire un po’ più complicata. Quando il nostro orecchio traduce un suono puro in segnali nervosi, esegue un processo di analisi della “struttura temporale” con la quale varia la pressione istantanea dell’aria (passando per una analisi spettrale). Se si riflette sulla questione, si può comprendere per quale motivo non è possibile utilizzare direttamente la funzione simbolica senza passare attraverso la verifica della coincidenza strutturale. La questione cruciale è che l’oggetto che fa da simbolo deve poter essere riconosciuto anche quando si trova su supporti diversi. Il supporto utilizzato dentro la nostra mente, dentro i circuiti di neuroni e connessioni sinaptiche, o qualunque altra cosa ci sia nel nostro cervello, è un supporto diverso da quello in cui lo stesso simbolo si presenta quando è rappresentato su un foglio di carta o quando viaggia nell’aria come sequenza di onde di pressione. I supporti sono diversi, ma ciò che\ncoincide è, a livello di stimolo prossimale, proprio e solo le loro strutture, o meglio quegli insiemi di proprietà strutturali che una vota rese esplicite ne permettono nei vari casi il riconoscimento. Quindi anche i simboli sono riconosciuti attraverso delle corrispondenze strutturali. Una certa rappresentazione mnemonica, riconoscibile in base all’analisi della sua struttura, acquisisce il ruolo di simbolo quando essa è associata in maniera funzionale ad un'altra “entità” che essa rappresenta. Questa entità, come visto, può essere a sua volta o un’altra rappresentazione strutturale (di prima o seconda specie), o un congegno che esegue delle operazioni di computo, o, come avremo modo di vedere, “delle astrazioni” che costituiscono “la rappresentazione cognitiva” di un certo soggetto specifico. I simboli, quindi, sono effettivamente memorizzabili (com’è ovvio), ma questo è possibile solo grazie alle loro strutture. Uno stesso simbolo può anche essere rappresentato con strutture diverse. Ad esempio, banalmente, lo stessa lettera dell’alfabeto può essere rappresentata con caratteri tipografici molto diversi tra loro, in corsivo, in stampatello, maiuscole, minuscole ecc….Quando leggiamo, riconosciamo ogni una di queste strutture e la associamo allo stesso suono [o, per meglio dire, allo stesso fonema?].\nConcetto di operatore generalizzato.\nPuò essere utile definire il concetto di operatore generalizzato. Un operatore (generalizzato) consiste in una serie di operazioni che possono essere applicate su una data struttura d’input e che producono una struttura in output. La serie delle operazioni che vanno applicate è esprimibile in modo algoritmico. Quindi a ogni operatore è associabile uno schema procedurale ben definito. Se la lettera O indica un operatore, A la struttura di input, B la struttura di output. Possiamo allora usare la notazione B = Ox(A), che è comune in matematica."
    }, {
      "heading" : "Si noti che nella “pratica reale” di computo, sia A che B sono sempre strutture",
      "text" : "discrete. Anche l’operatore è dato da uno schema che ha struttura discreta, vale a dire che il numero di operazioni effettivamente eseguibili è sempre finito. Tuttavia in matematica si definiscono anche strutture continue. Vedremo che si possono definire anche “operatori ideali” che indicano un’infinità di operazioni. Un esempio è l’operatore di integrazione che è la generalizzazione al continuo di quello di sommatoria (vedremo queste cose tra non molto).\nConcetto di sistema di computo strutturale.\nParticolarmente importante penso sia il concetto di “sistema di computo\nstrutturale”, che possiamo utilizzare per indicare qualunque sistema dinamico finito e deterministico. Il concetto può essere esteso a sistemi non finiti.\nPossiamo definire in generale come sistema di computo strutturale ogni sistema per il quale è vero che:\n Il suo “stato istantaneo” è rappresentato da almeno una struttura di prima specie che lo descrive completamente.\n La sua evoluzione, quindi il passaggio da uno stato al tempo t1, a quello al tempo t2, è computabile tramite opportune operazioni che agiscono\nsulla sua struttura al tempo t1.\n Queste operazioni sono riducibili ad un insieme finito di operazioni di base, quelle eseguibili da una macchina computazionale universale (e\nche sono esprimibili tramite uno o più operatori generalizzati).\nQuando le procedure da utilizzare, quindi le operazioni da eseguire, sono uniche e completamente prestabilite, allora abbiamo a che fare con un sistema di computo strutturale deterministico.\nSistemi di questo genere sono quindi costituti da: una struttura globale di partenza e da un certo insieme di operazioni che si devono compiere.\nCi possono essere sistemi di computo strutturale che possono funzionare indefinitamente, e sistemi che invece si “bloccano” poiché nelle loro evoluzioni sono soggetti a pervenire in situazioni nelle quali agiscono almeno due regole procedurali che sono tra di loro in conflitto.\nSi possono definire varie tipologie di sistemi di computo strutturale: deterministici e non deterministici, discreti o continui. Alcuni lasciano la possibilità di “scegliere” quali operazioni eseguire tra un certo insieme di possibilità. Alcuni quindi si evolvono in un solo modo, altri invece possono evolversi in molti modi diversi.\nCome ultima nota, invito il lettore a riflettere su cosa è il calcolo simbolico formale. Non è forse vero che ogni formalismo si concreta, alla fin fine, nella “manipolazione formale” di stringhe di simboli? In questo lavoro propongo di considerare queste “stringhe come delle strutture”. Non è difficile convenire che ogni stringa è, a tutti gli effetti, una struttura: i simboli che la compongono ne sono le parti, e le relazioni esterne sono date dalle adiacenze e dal loro ordinamento. Le operazioni di manipolazione formale cosa altro sono se non operazioni di computo eseguite su queste strutture? Penso che considerare le cose dal “punto di vista strutturale” arricchisca il modo di concepire queste cose. Penso che la consapevolezza che quando si fa\nmanipolazione formale, in realtà si agisce su delle strutture modificandole, possa condurci ad una concettualizzazione più vicina alla realtà. In cosa consistono le “manipolazioni formali”? Si tratta di spostare, copiare, eliminare, sostituire simboli e stringhe di simboli. Si parte da certe stringhe di partenza, e si utilizza un insieme di regole di manipolazione per modificarle. Le scritture dei simboli stessi fanno da supporto, quindi da memoria, alle stringhe stesse. Le operazioni sono ben codificate e sono associate ad alcuni simboli particolari che dicono come si deve o si può agire nelle manipolazioni. Le stringhe sono, di per se stesse, delle strutture di prima specie; quando descrivono delle procedure sono degli schemi."
    }, {
      "heading" : "Reti NAND (o NOR).",
      "text" : "Può essere interessante come approfondimento quanto segue. Più sopra ho descritto, o semplicemente menzionato, alcune delle operazioni di computo fondamentali, che ci permettono di esaminare un po’ più nel dettaglio le azioni che vengono svolte da una macchina di Turing o da qualunque automa universale. Può avere senso chiedersi se è possibile procedere ulteriormente nell’approccio riduzionista e ricondurre queste operazioni a qualcosa di ancora più semplice. La teoria delle reti digitali dice che ci sono tre operazioni logiche fondamentali AND, OR, NOT, e quelle composte come le NAND o le NOR . Nello stesso tempo è possibile dimostrare he si può fare tutto utilizzando un solo tipo di dispositivo. È ben noto che ogni funzione logica è implementabile componendo solamente, in modo opportuno, varie porte NAND (o solamente porte di tipo NOR) a due ingressi. Riflettendo su com’è fatto un calcolatore digitale, si può concludere che ogni processo di elaborazione di informazione è realizzabile utilizzando solo tre elementi base:\n memorie (anche a singolo bit),\n canali di comunicazione (nei circuiti digitali sono i fili che collegano i vari elementi),\n dispositivi NAND.\nLe memorie, insieme ai canali di comunicazione, servono ad implementare, nel modo minimamente necessario, i due aspetti di una struttura: la distinguibilità interna (le memorie) e le relazioni esterne (il modo in cui i canali di comunicazione sono interconnessi). Questo per quanto riguarda l’aspetto statico delle strutture (quindi di prima specie). L’aspetto dinamico è implementato con la funzione di trasporto dei canali di\ncomunicazione, dalle operazioni dei dispositivi NAND, e ovviamente dal fatto che le memorie possono cambiare stato. I canali di comunicazione consentono di trasportare le informazioni “sullo stato” degli elementi di struttura, da e verso i dispositivi NAND, dove le informazioni “interagiscono”!\nUna riflessione sulle caratteristiche di questa tipologia di “reti deterministiche”, capaci di implementare potenzialmente ogni funzione calcolabile, mostra delle analogie con i sistemi fisici reali, almeno secondo la concezione classica della fisica. Nei sistemi fisici ci sono corpi che si muovono e che possono interagire. I corpi (le particelle) “mantengono memoria di certe informazioni: le loro proprietà fisiche (massa, impulso, posizione ad un certo istante, carica elettrica… e altre ancora)”. Essi si muovono e quindi “trasportano queste informazioni” e infine “interagiscono”. Si noti che l’interazione è di fondamentale importanza, se non ci fosse avremo uno strano sistema dinamico di particelle che si muovono ma non si urtano mai. In un sistema di questo tipo non sarebbe possibile alcuna forma di attività computazionale e anche nessuna forma di attività cognitiva. Altra cosa importante da notare è che, almeno secondo la concezione classica, le interazioni avvengono localmente (in un “punto” dello spazio-tempo). Questo fatto è importante, ed è da tener presente per comprendere le modalità con le quali possono aver luogo i processi di elaborazione fondamentali per la cognizione. Più avanti riprenderò questo concetto illustrando quello che indico come “principio di convergenza delle verifiche” e che dipende dal fatto che le interazioni sono pensate essere sempre locali.\nCon delle reti costituite da memorie, canali di comunicazione e dispositivi NAND si può implementare ogni funzione computabile. Risulta quindi possibile realizzare entro queste reti ogni macchina di Turing e ogni automa a stati finiti. In genere, all’atto pratico, conviene osservare le cose un po’ più dall’alto e invece di raffigurarsi reti di porte NAND interconnesse, è utile pensare direttamente ad operazioni leggermente più complesse, come quelle descritte nelle pagine precedenti."
    }, {
      "heading" : "Alcuni approfondimenti.",
      "text" : "Congruenza della teoria strutturale proposta con gli oggetti matematici standard.\nNumeri naturali nella teoria delle strutture finite.\nProbabilmente si possono pensare vari modi per descrivere le strutture e le operazioni possibili su di esse. Quello che ho proposto nelle pagine precedenti è solo uno dei possibili e non posso certo escludere che sia migliorabile e sostituito da qualcosa d’altro. A ogni, per questo lavoro, è necessario che esso funzioni bene nel descrivere e trattare le strutture della nostra quotidianità. Avrò modo di approfondire quest’aspetto nei capitoli che seguono. Ma esiste anche un'altra condizione essenziale: l’inquadramento proposto per i concetti di struttura e di schema deve essere applicabile anche per rappresentare gli oggetti matematici standard.\nEntro il contesto delle idee fin qui proposte, il concetto di “numero” corrisponde ad una notevole operazione di morfismo. Ho accennato al fatto che un morfismo di una certa struttura corrisponde ad un operazione di generalizzazione. Eseguendo un morfismo spesso si mantiene il numero della parti ma si procede limitando la distinguibilità tra le parti stesse. Il numero è quel morfismo che tra tutti gli elementi che definiscono una particolare struttura mantiene solo l’insieme delle parti. Si prende quindi un insieme campione e gli si associa un nome (secondo l’opportuno sistema di nomenclatura). Tale nome costituisce il simbolo associato al morfismo numero. Presa un’altra struttura, ed eseguite le stesse operazioni di soppressione delle distinguibilità, si potrà o no ottenere un insieme di parti coincidente con quello di partenza. Se ciò avviene, diremo che le parti sono equinumerose. Come ben noto i numeri naturali si basano sulla possibilità di costruire biezioni tra insiemi. Questo vale per i numeri naturali. In matematica però si utilizzano anche altri tipi di numeri."
    }, {
      "heading" : "Numeri reali.",
      "text" : "Un’altra delle strutture più semplici, ed interessanti, è quella costituita da un certo numero di parti, non distinte internamente, che nel complesso delle relazioni esterne sono disposte secondo una grafo a catena. Si tratta di un caso semplicissimo da immaginare. In tale struttura ogni una delle parti componenti, tranne quelle che si trovano agli estremi, “comunica” solo con altre due parti che le sono quindi adiacenti. Se inoltre, date due parti a e b si distingue la relazione che porta da a a b da quella che porta da b ad a si ottiene un orientazione nel grafo a catena. Consideriamo ora una struttura a catena A di lunghezza infinita. Se ammettiamo per ipotesi che le parti di questa struttura, possiedano struttura\ninterna, e siano a loro volta delle catene, in questo caso finite, tutte di lunghezza uguale, disposte in modo tale che l’inizio dell’una coincide con la fine di quella successiva, allora la struttura A^-1 sarà anche essa una catena di lunghezza infinita (la struttura A è quoziente rispetto la a^-1). Se ammettiamo inoltre, sempre per ipotesi, che quest’operazione di derivazione inversa possa continuare all’infinito, si ottiene una famiglia infinita di strutture: { A, A^-1, A^-2, A^-3,…} che è numerabile. Si noti che il numero delle parti di ogni una di queste strutture, può essere messo sempre in biezione con l’insieme dei naturali N. Sappiamo, grazie a Cantor, che il prodotto cartesiano di due insiemi numerabili è anche esso numerabile. Così invece non è per l’insieme delle parti di un insieme infinito numerabile (qui uso il concetto “di insieme delle parti” usato comunemente in matematica, vale a dire, nel caso specifico, all’insieme di tutti i sottoinsiemi di N). Immaginiamo ora di costruire una rappresentazione 2grafica virtuale”, di queste famiglie di strutture a catena, in questo modo: si rappresenta la prima catena A secondo il modo tipico dei grafi, segnando lungo una retta con dei pallini i punti corrispondenti ai vari nodi, quindi alle parti di A. Si rappresenta la struttura A^-1 subito sotto la prima e così si procede indefinitamente per A^-2, A^-3 ecc… Avremmo quindi tanti grafi lineari, disposti l’uno sotto l’altro, e man mano si scende saranno sempre più densi. Come detto, per ipotesi, l’insieme totale dei pallini, che si estenderanno per un intero semipiano, è numerabile. Immaginiamo a questo punto di tracciare degli altri grafi unendo questa volta i vari pallini non in orizzontale ma bensì procedendo sempre dall’alto verso il basso. Non è difficile vedere che tra tutte le infinite famiglie di grafi in questo modo potenzialmente tracciabili, ve ne è una che corrisponde all’insieme R dei reali. Insieme che come P(N) è di cardinalità maggiore di N."
    }, {
      "heading" : "Il passaggio al continuo.",
      "text" : "Le strutture che sono state descritte nei paragrafi precedenti sono strutture discrete. Sappiamo che in matematica è in fisica si fa largo uso del concetto di continuità e dell’idealizzazione di entità e funzioni che sono costituite da un insieme infinito di parti infinitesime. Nella pratica non è possibile costruire rappresentazioni esplicite di numeri incommensurabili, o di quantità che non sono finite. La matematica permette, però, di associare dei simboli anche quantità che non sono finite, o esprimibili con numeri razionali, di scrivere equazioni in cui queste compaiono, di utilizzarle per dimostrare teoremi, e per ottenere in molti casi, attraverso di esse, risultati finali che sono di nuovo finite e razionali. L’utilizzo di quantità non finite e non razionali è una necessità per la descrizione degli enti geometrici, che sono comunque, alla fin fine degli oggetti astratti ideali.\nIn questa trattazione, non ho difficoltà ad ammettere la possibilità di costruire\nsimboli associabili a infiniti potenziali. Questo può essere fatto definendo un algoritmo che, se non terminasse, genererebbe, potenzialmente, una struttura, e quindi il suo morfismo numero, composta da un numero infinito di parti. Le cose sono però più delicate per quanto riguarda il concetto di infinito attuale. Gli strumenti che ho introdotto in questo lavoro non permettono di costruire delle strutture che sono realmente costituite da un infinità di elementi. Non so se esistono infiniti attuali."
    }, {
      "heading" : "Le principali operazioni aritmetiche come operazioni su strutture.",
      "text" : "Su strutture di prima specie possiamo definire delle operazioni che possono essere considerate come la generalizzazione di quelle aritmetiche fondamentali. Le prime operazioni facilmente definibili sono le generalizzazioni di quella di somma che possiamo chiamare operazioni di composizione di strutture. Un’operazione di composizione è quella che date due strutture A e B, ne ottiene un altra C, in cui A e B sono due sue porzioni. A e B assieme costituiscono un ricoprimento di C . Si noti pero che ci possono però essere molti modi per eseguire la composizione di A con B. Vale a dire che in molti casi si possono comporre varie strutture C1, C2, C3.... ecc, diverse le une dalle altre, attaccando A e B in modi diversi. Si noti comunuque che tutte le strutture Cx, avranno lo stesso numero di parti e la stesso sistema di distinguibilità interna tra le parti. Ne risulta che tutti i “morfismi numero” delle varie Cx coincidono. Quindi considerando i “morfismi numero” l’operazione di composizione di strutture coincide con l’operazione di somma tra interi. Possiamo definire anche operazioni di differenza tra due strutture: A-B. Essa è pero possibile se B risulta essere isomorfa ad almeno una porzione di A. Se inoltre accade che le porzioni di A che sono isomorfe a B sono più di una , allora sono possibili diverse operazioni di differenza. Anche in questo caso è facile vedere, che considerando i morfismi numero, si ottiene l’ordinaria operazione aritmetica di sottrazione tra interi. Sappiamo che tra interi deve essere B<=A, il che significa appunto chiedere che B sia isomorfa ad una porzione di A.. Un’altra operazione che è interessante introdurre è quella di “convoluzione”. Siano date due strutture A e B e sia C la convoluzione di A con B. Non sempre tale operazione è possibile. Essa si ottiene sostituendo le parti di B con delle strutture interamente isomorfe ad A. Si ottiene una struttura che ha un numero di parti pari a N(A) x N(B). Solo in casi speciali tale operazione è, in effetti, fattibile. Deve innanzitutto essere che i complessi delle relazioni esterne delle due strutture siano tra loro compatibili. Ad esempio, in taluni casi dovrà essere vero che la distanza minima tra le parti di B sia comunque maggiore del raggio massimo di A.. I\nconcetti di distanza minima e di raggio massimo corrispondono a quelli usati in geometria. Se ne possono definire di equivalenti anche quando il complesso delle relazione tra le parti delle due strutture in questione è descritto da dei grafi. Esiste una variante a tale operazione che è molto usata in matematica. Essa si usa in genere su strutture costituite da funzioni continue . In questa variante non è necessario che la distanza tra le parti di B sia maggiore del raggio massimo di A. Infatti, quando accade che due parti di A vengono a sovrapporsi si prende come parte della struttura risultante la somma delle due strutture interne delle parti di A in questione. Si noti però che il morfismo numero di tale variante non coincide con l’operazione di moltiplicazione di numeri naturali cioè non si ha che N(C)=N(A) x N(B). In modo analogo possiamo anche definire la generalizzazione dell’operazione di quoziente.\nConcetto di struttura continua.\nIl concetto di struttura continua può essere considerato un’estensione di quello di struttura discreta, qualora si accetti l’ipotesi della continuità. Quest’ultima consiste nell’ammettere l’esistenza di enti infinitamente divisibili. Quando concepiamo l’idea di segmento, diciamo che è un oggetto che ha lunghezza, ma non ha spessore (è interessante notare come le idee intuitive di Euclide mostrino tuttora una certa utilità e validità..). Questo concetto credo sia strettamente legato proprio all’idea che un segmento sia infinitamente divisibile, in altre parole che si può continuare a spezzare ottenendo parti che sono sempre più piccole. Intuitivamente affinché le cose non generino contraddizioni, sembra necessario anche ammettere che il segmento sia un oggetto composto da parti prive di lunghezza: i punti. Il punto sarebbe, secondo questo modo intuitivo di pensare, una parte di struttura priva di dimensioni. Sospetto che in realtà, a ben guardare, anche quest’approccio conduca a contraddizioni. Le “varie stranezze” che queste idee comportano, sono note fin dall’antichità. Si pensi, ad esempio, ai paradossi di Zenone. In sostanza è difficile capire come si possa ottenere un oggetto di lunghezza finita mettendo assieme tanti elementi che ne sono privi. Francamente sospetto che a tuttora non sia stata trovata una soluzione chiara a questo tipo di problemi, a questi strani “pasticci d’idee”. In matematica per affrontare il problema della continuità si utilizzano sostanzialmente degli stratagemmi come quello di “passaggio al limite”. Quest’ultimo si poggia a sua volta sui concetti di successione e di serie infinita, che appaiono intuitivamente meno problematici di quello di infinitesimo. Se una delle strutture finite e discrete più semplici da concepire è il grafo a\ncatena, un segmento può essere pensato come un oggetto simile qualora si accettino alcune ipotesi. Nel grafo a catena le parti componenti sono i singoli vertici. In un segmento le parti componenti sono invece gli altri segmenti in cui può esser suddiviso. Con il passaggio al contino si pensa che questi segmenti possano essere suddivisi in elementi “infinitamente cortissimi”, così corti che non si riuscirà mai a trovare dei segmentini, che per quanto piccoli, siano ancora più corti. Ma per costruire un oggetto di lunghezza finita devono allora diventare moltissimi, tanto numerosi quanto sono corti, quindi: infiniti. Francamente mi sembra che quest’approccio sia comunque soggetto a una serie di contraddizioni. Comunque sia, la matematica mette a disposizione una serie di strumenti per trattare le strutture continue. Questi strumenti sono i numeri reali, il concetto di infinito potenziale, la teoria delle serie e quella dei limiti. Con questi strumenti è possibile definire le funzioni continue.\nOperatori differenziali ottenuti tramite il passaggio al limite di operatori discreti.\nNon è difficile inquadrare il concetto di operatore discreto. Di esso ho già parlato, quando ho illustrato il concetto di operazione computazionale elementare, quello di schema procedurale, e quello di operatore generalizzato. Con degli schemi opportuni si possono rappresentare le operazioni aritmetiche fondamentali e le loro generalizzazioni strutturali. Utilizzando il concetto di limite è i concetti di ciclo infinto, e di infinito annidamento, è possibile definire degli operatori continui. Ad esempio la derivata è un operatore continuo: per definirla è necessario applicare l’operazione di passaggio al limite sul rapporto incrementale. A sua volta, il passaggio al limite richiede di associare uno schema a una successione infinita, o meglio di associarlo ad un altro schema che è in grado di generare, potenzialmente, la detta successione, continuando a “reiterare” indefinitamente.\nCapitolo 3"
    }, {
      "heading" : "Seconda congettura di riferimento.",
      "text" : ""
    }, {
      "heading" : "Definizione di regola.",
      "text" : ""
    }, {
      "heading" : "Indice del capitolo",
      "text" : " Introduzione\n L’importanza delle regole\n Seconda congettura di riferimento\n Concetto di regola e concetto di regolarità."
    }, {
      "heading" : "Introduzione",
      "text" : ""
    }, {
      "heading" : "Torniamo a considerare l’idea di Poincarè:",
      "text" : ""
    }, {
      "heading" : "La scienza può solo farci conoscere i rapporti tra le cose e non le cose in",
      "text" : "quanto tali: “al di là di questi rapporti non c’è alcuna realtà conoscibile”. Con quanto proposto fino ad ora ho cercato di tradurre questa idea di “rapporti tra le cose” in qualcosa di preciso e rigoroso. Per far questo ho cercato di precisare i concetti di struttura e di schema.\nLe strutture di prima specie sono entità che possono essere oggettivate con linguaggio matematico e che possiedono la caratteristica di essere effettivamente memorizzabili. Questa loro caratteristica è ovviamente irrinunciabile nella cognizione. Abbiamo però anche visto che, seppur fondamentali, da sole non esauriscono tutti quei “rapporti tra le cose” che costituiscono la materia del conoscibile. All’appello mancano alcune possibilità, tra le quali le operazioni di computo. È possibile (e probabile) che queste ultime non siano rappresentabili senza ambiguità utilizzando solamente strutture di prima specie. Ho illustrato l’idea che per esse appare necessario utilizzare la funzione di associazione simbolica e affidarsi, alla fin fine, a congegni, quindi a meccanismi fisici, che siano in grado di eseguire realmente l’operazione in oggetto. Per fortuna le operazioni di base sono poche e ben codificabili. Quando si compiono operazioni complesse, si opera ripetendo sequenze opportune di queste operazioni elementari. Tali sequenze, essendo oggetti composti, possiedono una struttura. Si perviene quindi al concetto di schema che mette assieme la funzione di associazione simbolica con le operazioni elementari e le strutture di prima specie. Gli schemi possiedono sempre una struttura. Spesso le parti dello schema fungono da simboli che sono riconoscibili in base alla loro distinguibilità interna, e quindi in base alle loro “strutture interne”. Queste ultime sono però strutture di livello gerarchico inferiore rispetto alla struttura dello\nschema. La struttura dello schema è in genere una struttura quoziente rispetto al livello delle strutture dei suoi simboli.\nMuniti di questi strumenti: concetto di struttura, di schema, di operazione elementare, di associazione simbolica, della definizione di isomorfismo e più in generale di coincidenza strutturale, e i vari altri proposti nelle pagine precedenti, è possibile cominciare a dare delle risposte precise ad una serie di questioni che sono molto importanti per comprendere i meccanismi della cognizione. In particolare ci sono due domande che sono particolarmente importanti:\n Che cosa è precisamente una regola ?\n Che cosa sono, precisamente, quelle che sono chiamate “proprietà emergenti”?"
    }, {
      "heading" : "L’importanza delle regole.",
      "text" : "Che cosa è una regola? Tutti sanno usare il concetto intuitivo di regola, ma chi sa darne una definizione precisa?\nNon è difficile rendersi conto di quanto importante sia il fatto che la nostra realtà non è dominata dal caos. La realtà mostra tutta una serie di regolarità, di simmetrie, di proprietà che si conservano e che in certa misura si ripetono sia nel tempo che nello spazio. Il comportamento dei sistemi fisici obbedisce a delle leggi che sono ben codificabili in termini matematici. Anche in quei sistemi che manifestano comportamenti caotici è possibile descrivere i singoli micro fenomeni componenti inquadrandoli tutti entro un insieme finito di leggi fondamentali. Ragionando su questo tema appare chiaro che il fenomeno della regolarità ha un ruolo fondamentale per la cognizione: nella sostanza quest’ultima appare possibile nella misura in cui la realtà è soggetta a delle regolarità. Affinché l’attività cognitiva sia di qualche utilità, è necessario che si determini la possibilità di riutilizzare la conoscenza acquisita e questo richiede appunto che vi siano aspetti della realtà che tendano, in qualche modo, a ripersi nel tempo e spesso anche nello spazio. Se dovessimo confrontarci con una realtà che fosse, per ipotesi, priva di ogni regolarità, non avremmo possibilità alcuna di esercitare utilmente la nostra capacità di memorizzare le cose. Che senso ha memorizzare uno stato di cose completamente confuso quindi totalmente privo di qualunque ordine, che per ipotesi non si ripeterà mai uguale a se stesso in alcun aspetto della sua struttura? Non è difficile convenire che in assenza di ordine e di regolarità il concetto stesso di conoscenza perde di senso. Ma che cosa è l’ordine? Che cosa è una regolarità? Cosa è una legge fisica, o una legge logica? Se andiamo a vedere su un vocabolario o su\nun’enciclopedia, troviamo molti modi per definire questi concetti, ma si tratta realmente di definizioni complete e rigorose? Sono in grado di cogliere l’essenza del fenomeno “regola”? Chi è in grado oggi di dare una definizione matematicamente rigorosa del concetto di regola? Non è forse strano che non esista ancora una definizione rigorosa di un concetto così fondamentale per ogni scienza e per l’esistenza stessa della cognizione?\nRiuscire a razionalizzare il concetto di regola è un passo necessario per comprendere i principi che stanno alla base della conoscenza. Vedremo che con la possibilità di imbrigliare il concetto di regola tramite una precisa definizione, si rendono disponibili gli strumenti per riuscire a dare un inquadramento preciso ad altri concetti di notevole importanza come quello di proprietà emergente."
    }, {
      "heading" : "Seconda congettura di riferimento",
      "text" : "Nel secondo capitolo ho proposto una congettura che credo sia di notevole importanza per la costruzione di una teoria razionale della cognizione: tutto ciò che è conoscibile razionalmente si limita alle strutture dei fenomeni e alle operazioni possibili su queste strutture. Ritengo che questa congettura possa avere un ruolo di “riferimento” poiché da essa si possono derivare buona parte delle idee sulle quali si basa il presente lavoro. Un ruolo altrettanto importante ha allora anche quella che segue e che può essere considerata la “seconda congettura di riferimento” per le idee che propongo."
    }, {
      "heading" : "Seconda congettura di riferimento:",
      "text" : "Ogni regolarità corrisponde sempre alla possibilità di identificare almeno una “indistingubilità” strutturale.\nIn altre parole ogni volta che identifichiamo la presenza di una regolarità lo facciamo attraverso il riscontro di un isomorfismo (totale o parziale) tra strutture, che siano di prima o seconda specie, e sia che si riferiscano a cose concrete o a astrazioni.\nCredo che questa congettura sia corretta, ma per mostrare che effettivamente funziona in tutti i casi, sono necessari altri strumenti che saranno illustrati nei capitoli che seguono. Non sono in grado di fornire una dimostrazione formale della correttezza di questa congettura, ma ho verificato che funziona in tutti gli esempi che sono riuscito a formulare.\nQuesta congettura può anche essere espressa nel seguente modo:"
    }, {
      "heading" : "Se e solo se, ci sono almeno due strutture, o due caratteristiche strutturali, non distinguibili allora esiste una regolarità.",
      "text" : "Secondo quanto visto nel capitolo precedente la coincidenza strutturale è ben definibile in termini matematici. Se la congettura qui proposta è vera, allora significa che ogni qualvolta che si è in presenza di una regolarità di qualche tipo è sempre possibile individuare, entro l’informazione che si sta elaborando, una o più coincidenze strutturali. Essa ci dice anche che se vogliamo andare alla ricerca di regole dobbiamo ricercare di queste coincidenze."
    }, {
      "heading" : "La congettura proposta ha un significato molto preciso: poiché l’unico modo",
      "text" : "che abbiamo, per accorgerci che vi è una regolarità, è quello di identificare almeno una coincidenza strutturale, significa che dobbiamo fare qualche tipo di operazione che ci consente di estrarre dalle strutture date delle altre strutture (di prima o di seconda specie) che siano tra di loro isomorfe. Ovviamente questo passaggio è lecito se e solo se non si aggiunge alcun contenuto informativo che non sia già presente implicitamente nelle informazioni di partenza."
    }, {
      "heading" : "Si possono avere vari casi.",
      "text" : " Primo caso, il più semplice, è quello banale, dove si ha una serie di oggetti, di fenomeni o anche d’istruzioni di un algoritmo (quindi\ndegli schemi), con strutture effettivamente identiche.\n Secondo caso. Può capitare che le strutture non siano del tutto identiche ma si assomigliano. In questo caso significa che\n“modificando di poco” una delle due strutture che si confrontano, se ne ottengono due isomorfe. Chiaramente deve essere affrontato il problema di definire il concetto di “piccolo cambiamento”, che è qualcosa che dipende dal contesto specifico, ma che in genere indica che la modifica necessaria riguarda una percentuale contenuta degli elementi che definiscono una struttura. Resta comunque il fatto saliente che la parentela tra le varie strutture è identificabile grazie alla proprietà di isomorfismo.\n Terzo caso. Le strutture di base non coincidono ma è possibile eseguire delle operazioni di derivazione strutturale, come quozienti e\nmorfismi, dalle quali si ricavano strutture coincidenti. Si noti che le derivazioni eliminano parte del contenuto informativo delle strutture di partenza (ma si noti anche che non ne aggiungono di nuovo!).\n Quarto caso. Si ha una serie di strutture tra loro non coincidenti, per nessun aspetto del loro “contenuto informativo interno”. Ma\nintuiamo lo stesso che siamo presenza di una regolarità poiché esiste una “stessa operazione” che consente di passare da una struttura a l'altra lungo la serie che si sta esaminando. In questo caso sono le\noperazioni da eseguire ad essere sempre le stesse. Abbiamo visto che una sequenza di operazioni è rappresentabile tramite una struttura di seconda specie, vale a dire uno schema. In questo caso la coincidenza riguarda proprio la struttura di questo schema. Tutte le operazioni che sono eseguite nel passare da una struttura a un'altra hanno schemi coincidenti. Può generare un attimo di confusione il fatto che siamo abituati a pensare “la legge”, “la formula”, “l’operatore”, che è utilizzato come una “cosa unica”. Diciamo che una legge fisica, esprimibile analiticamente è sempre la stessa, perché la formula che utilizziamo è unica. In realtà possiamo anche vedere le cose in questo modo: a ogni occorrenza, quando passiamo da una struttura della serie a quella successiva, usiamo delle formule che sono tutte isomorfe tra di loro e, soprattutto isomorfe a una rappresentazione comune che abbiamo memorizzato da qualche parte. Regolarità di questo tipo sono “esterne” al contenuto d’informazione della sequenza che si sta esaminando. Vedremo più avanti cosa significa.\n In alcuni contesti si manifesta la possibilità di identificare la presenza di una regolarità che è esprimibile solo in termini di\n“concetti astratti”. Ritengo che anche in questi casi sia ancora valida la congettura qui proposta. Nei prossimi capitoli illustrerò come le idee proposte per l’inquadramento generale dei concetti di struttura e di schema possano essere applicate anche per le nostre capacità di astrarre e generalizzare.\nL’idea generale è quindi che per quanto nascosta e non subito palese, la regolarità presente entro una serie d’informazioni diventa esplicita nel momento nel quale è verificata una coincidenza strutturale."
    }, {
      "heading" : "Concetto di regola e concetto di regolarità.",
      "text" : "Nel linguaggio comune il termine “regola” può avere diverse accezioni in funzione del contesto nel quale lo si applica. In molti casi è utilizzato quello di regolarità a esso molto affine. Le regolarità sono “cose che accadono” nella realtà e un sistema cognitivo ha quindi un ruolo passivo rispetto ad esse. Diversamente il concetto di regola è normalmente legato ad un ruolo attivo. La regola, in genere, è qualcosa che disciplina un’azione, è qualcosa che vincola sulle possibilità di agire sul mondo. Il soggetto che compie l’azione può essere una persona, un animale, o un congegno, ma può essere anche un ente astratto, come lo è una legge fisica, o un operazione matematica. Nel linguaggio (e nel pensiero) comune tendiamo psicologicamente ad associare le azioni ad un soggetto che le compie e diciamo quindi che le leggi fisiche sono “entità” che “agiscono” regolando il\ndivenire degli eventi. (Quando la regola è una prescrizione che vincola le azioni entro uno spazio di possibilità più ampio, verifichiamo che la stessa sia soddisfatta sostanzialmente per confronto tra quanto si pianifica di fare e quanto la regola impone. Quindi la regole è memorizzata da qualche parte e confrontiamo le azioni o il “progetto delle azioni” con queste memorie. )"
    }, {
      "heading" : "I concetti di regola e di regolarità sono fondamentali per comprendere la logica con la quale devono essere strutturati tutti i processi cognitivi. Il principio generale da tener presente è il seguente:",
      "text" : ""
    }, {
      "heading" : "Si deve cercare di massimizzare la capacità di sfruttare in maniera",
      "text" : "vantaggiosa le regolarità alle quali la realtà si dimostra soggetta."
    }, {
      "heading" : "Un sistema cognitivo è essenzialmente un sistema che cerca di individuare",
      "text" : "tutte le regolarità che sono presenti dentro le informazioni che riceve in input dai propri apparati sensoriali, e che agisce in maniera da estrarre da queste delle regole affidabili per riuscire a prevedere l’evoluzione degli eventi, per pianificare le azioni, e in generale per simulare in maniera affidabile i vari scenari possibili del reale."
    }, {
      "heading" : "Il concetto di regola implica dunque un approccio attivo da parte di un sistema cognitivo. Possiamo dire che in generale le regole sono delle prescrizioni cui il sistema deve sottostare nelle sue attività. Queste attività",
      "text" : "possono essere “elaborazioni interne di informazione di vario genere”, ma anche azioni fisiche che si compiono interagendo con l’ambiente esterno. Quando utilizziamo una regola, produciamo delle regolarità, se è corretta la seconda congettura, questo implica che l’utilizzo di una regola deve passare sempre attraverso la verifica di un qualche coincidenza strutturale . In generale possiamo dire che tale coincidenza costituisce un vincolo che deve essere rispettato.\nGeneralizzando possiamo quindi dire semplicemente che una regola consiste in almeno un vincolo che deve essere soddisfatto. Secondo i casi questo vincolo può agire o direttamente sul modo di operare oppure, invece, sui risultati che si ottengono."
    }, {
      "heading" : "Il vincolo costituisce una regolarità da rispettare, dunque, per la seconda congettura, questa regolarità si manifesterà in una coincidenza di struttura di qualche genere.",
      "text" : ""
    }, {
      "heading" : "Si possono presentare due casi fondamentali, nel primo la regola dice",
      "text" : "sostanzialmente come si deve procedere e quindi possiamo parlare di regole procedurali. Nel secondo invece la regola dice invece cosa si deve ottenere, in questo caso possiamo parlare di regole vincolanti sui risultati. Vediamo più in dettaglio:\n Regole procedurali. La regola vincola il modo nel quale si procede. In questo caso la regola descrive le operazioni da compiere, vale a\ndire lo schema procedurale, quindi la struttura di seconda specie, che le descrive. Si possono avere a loro volta altri sottocasi: da quelle che vincolano totalmente le azioni da compiere, e che quindi non lasciano libertà alcuna (un esempio sono le leggi fisiche fondamentali, che vanno semplicemente sempre applicate), a quelle che invece permettono di scegliere entro un certo insieme di operazioni permesse (un esempio è il gioco degli scacchi, in cui si può appunto scegliere tra un certo insieme di mosse legali). In generale in tutti questi casi le regole dicono come si deve procedere, i risultati da ottenere non sono invece esplicitamente predeterminati.\n Regole vincolanti sui risultati. Possiamo avere casi nei quali la regolarità vincola non il modo in cui si deve agire, ma i risultati che\ndevono essere ottenuti. Si lascia quindi libertà di azione, non si dice quali mosse si devono compiere, quali operazioni sono da fare. Nello stesso tempo s’impongono però dei vincoli su quello che deve essere ottenuto. Questi vincoli, se è vera la seconda congettura, avranno allora la forma di isomorfismi strutturali che si devono manifestare in quello che si ottiene dalle azioni compiute.\nCome accennato un'altra possibile classificazione delle regole consiste nel distinguerle tra quelle totalmente vincolanti, e quelle parzialmente vincolanti.\nUn altro possibile e utile classificazione è quella che distingue questa volta le regolarità che possono essere presenti in una sequenza di strutture in interne e esterne. Una regolarità è interna quando la coincidenza strutturale è contenuta direttamente nelle “informazioni interne alle strutture” prese in considerazione. Questa coincidenza può essere non subito palese e al fine di estrarla si devono compiere delle operazioni di analisi strutturale. In questo caso la regolarità può essere resa palese attraverso una serie di operazioni che comunque non aggiungono alcun contenuto informativo interno che non sia già implicitamente presente entro la sequenza data. La regolarità è invece esterna quando la coincidenza strutturale riguarda un operatore comune ma esterno alla sequenza stessa. È il caso visto sopra che si ha quando una sequenza di strutture è generata tramite una sequenza di operazioni comuni che agendo sulla struttura n-1 della sequenza generano quella successiva. L’informazione sulla regolarità in questo caso non è contenuta internamente alla sequenza di strutture, neppure in maniera implicita, ma è invece esterna. Talvolta può essere semplice da individuare, altre volte può essere molto difficile. Congetturo che in questi casi non esiste un metodo diretto (generale) per scoprire la detta regolarità, e si deve procedere per tentativi, quindi per congetture. Per “contenuto informativo interno” intendo un concetto molto affine a quello di informazione di Shannon e di complessità algoritmica di Chaitin\nKolmogorov. Esso è legato alla “quantità di regolarità interne” presenti nella struttura in esame, e in base ad esse la stessa può essere compressa in un algoritmo di lunghezza più breve che è in grado di generarla. Congetturo, ma questo punto è da verificare, che la compressione è possibile solo quando sono presenti queste regolarità interne. Su queste cose ritorneremo nel prossimo capitolo."
    }, {
      "heading" : "Ma la classificazione che penso sia la più importante per gli scopi di questo",
      "text" : "lavoro è quella che distingue le regole in operazionali e associative. Avrò gli strumenti per spiegare con maggiore chiarezza i motivi e la logica di questa distinzione nel capitolo 6. Per il momento posso dire che le regole operazionali sono quelle che consistono in una serie di operazioni (matematiche) da eseguire su una o più strutture in input per generare una o più strutture in output. Sono quelle regole che operano su quantità ben definite e che spesso consistono in una serie di calcoli, e/o in una serie di operazioni algoritmiche, che agiscono direttamene su ciò che definisce le strutture. Questo tipo di regole comprende quindi le leggi della fisica, e tutte quelle per le quali si utilizzano espressioni matematiche o algoritmi di una certa complessità. Diversamente le regole associative operano sul riconoscimento di un certo insieme di “premesse” associandovi delle “conclusioni”, senza eseguire operazioni complesse su strutture in input. Come accennato, mi sarà possibile chiarire meglio queste cose nel capitolo 6. Vedremo anche che le regole associative sono particolarmente importanti nell’attività cognitiva: in molte situazioni il loro utilizzo prevale nettamente rispetto a quello delle regole operazionali.\nCapitolo 4"
    }, {
      "heading" : "Il fenomeno delle strutture emergenti.",
      "text" : "Strutture, schemi e logiche emergenti\nIndice del capitolo\n Introduzione.\n Interdipendenza funzionale tra strutture.\n Criterio di emergenza.\n Un criterio di emergenza di validità meno ampia.\n Alcuni punti importanti sulle strutture emergenti.\n Sul concetto di proprietà strutturale.\n Fenomeno delle logiche emergenti.\n Oggettività dei fenomeni di emergenza.\n Concetto di analisi di struttura.\n Strutture emergenti macroscopiche.\n Rendere esplicite le strutture: il principio di convergenza delle verifiche.\n Ancora sul problema del confronto tra strutture.\n La relatività della relazione di uguaglianza e il senso dell’analisi di struttura.\n Il meccanismo della chiave.\nCosa sono le proprietà emergenti? Quale è la loro logica? Quale ruolo hanno nella possibilità di conoscere?\nIntroduzione.\nLa fisica subnucleare descrive il mondo come composto da “particelle elementari in interazione” entro lo spazio-tempo (e che hanno anche effetti su quest’ultimo). Questi “piccoli pezzi” di materia ed energia, sono tutt’altro che entità stabili e ben definite, sono soggetti a processi di creazione ed annichilazione e le leggi quantistiche che governano la loro esistenza appaiono difficili da inquadrare secondo gli strumenti cognitivi del nostro senso comune. A rigore non sappiamo con sicurezza se le particelle che sono state fino ad ora individuate siano davvero elementari o se vi sia qualche altra struttura più semplice sotto di esse. Anzi, per quanto ne sappiamo, la nostra stessa “fisica elementare” potrebbe anche essere una proprietà emergente di un altro substrato la cui fisica potrebbe essere per noi\nvirtualmente insondabile. Comunque sia, a prescindere da questioni così “fondamentali”, per fissare le idee possiamo inquadrare buona parte degli oggetti macroscopici grossomodo come costituiti da “insiemi di particelle elementari” che si riuniscono in atomi e molecole, quindi in sistemi che hanno una buona stabilità nel tempo. Noi siamo però abituati a pensare alle cose del nostro mondo quotidiano, ai vari oggetti macroscopici con i quali interagiamo, come ad esempio al tavolo che abbiamo davanti, o alla sedia su cui siamo seduti, senza preoccuparci di pensare che essi in realtà sono fatti di atomi e di molecole. Per comprendere il senso e la logica dell’idea di “entità emergente” credo sia importante cercare di rispondere a questa domanda: qual è il criterio generale che fa si che, in un certo istante, particolari insiemi di particelle possono essere considerati come oggetti macroscopici autonomi mentre altri insiemi no?\nIn realtà non si tratta solo di una questione di individuazione di particolari “sottoinsiemi” di ciò compone le cose. Si consideri infatti che molti degli oggetti macroscopici che noi abitualmente consideriamo come cose a se stanti, e che sembrano permanere nel tempo, spesso non corrispondono mai allo stesso insieme di particelle. E’ famoso l’aforisma di Eraclito: “ Non si può entrare due volte nello stesso fiume, perché si è bagnati da acqua sempre nuova”. La questione diventa ancora più interessante se si considera il fatto che spesso usiamo definire degli oggetti che non corrispondono proprio ad alcun insieme di atomi. Si pensi ad esempio agli enti geometrici astratti, o quando indichiamo come oggetto a se stante qualcosa che non è fatto da alcunché: cose come un’apertura, o un foro nel mezzo di un solido. Esistono tutta una serie di problematiche non banali che sono connesse con queste cose. Si tratta di questioni sulle quali si sono cimentati molti pensatori nel passato e che sono ancor oggi dibattute anche in ambito scientifico. Accenno di seguito ad alcune di queste, utilizzando in parte il linguaggio introdotto nei capitoli precedenti:\n Alcuni pensatori si sono posti il problema di come un complesso di cose possa essere considerato come una singola cosa;\n di come un certo complesso di parti microscopiche possa dare origine a qualche cosa di macroscopico, la cui cognizione prescinde\ntotalmente dal fatto che tale oggetto sia costituito da quel tipo di parti;\n di quali siano i criteri secondo i quali, tra tutti gli insiemi possibili di atomi solo alcuni sono considerabili come oggetti macroscopici;\n di come sia possibile che alcuni oggetti macroscopici siano cognitivamente considerabili sempre gli stessi sebbene capiti in\nmolti casi che gli atomi che li compongono cambiano nel tempo;\n di come sia possibile avere cognizione pertinente di cose che non sono costituite da alcunché di fisico.\nHo proposto che degli oggetti e dei fenomeni esterni possiamo costruire delle rappresentazioni che riguardano solo le loro strutture e le operazioni di computo possibili su queste, ho inoltre illustrato una possibile metodica per descrivere queste ultime in modo oggettivo. Secondo lo spirito delle idee esposte, non ha molta importanza se le parti che compongono queste strutture corrispondono o no a qualcosa che “ha sostanza”. È sufficiente che le parti siano in qualche modo tra loro distinguibili. Anzi, a rifletterci bene, seguendo questo modo di vedere le cose, il concetto stesso di “sostanza” non ha una reale giustificazione. Si consideri che chi studia le basi della fisica teorica sa bene che, procedendo con metodo riduzionista, si finisce con l’avere a che fare con entità che sono “varietà geometriche astratte”, vale a dire delle “pure strutture”, e non delle “sostanze”.\nPiù indietro ho anche proposto che da delle strutture di base è possibile estrarne delle altre eseguendo una serie di operazioni, in particolare quelle di derivazione strutturale. Ricordo inoltre che ho fatto menzione all’esistenza di “proprietà strutturali” che possono essere riconosciute con metodi computazionali pur non costituendo delle “strutture autonome” di prima o di seconda specie. Continuando su questa linea di pensiero mi pare naturale proporre che le famose “proprietà emergenti” siano anche loro delle strutture e delle proprietà strutturali, di prima o di seconda specie, che possono essere in qualche modo “estratte” da altre più basilari. Il punto cruciale della faccenda è che non tutte le strutture derivabili, e le proprietà strutturali ben definibili, sono necessariamente delle “legittime entità emergenti”! Non tutte le operazioni di derivazione strutturale producono delle strutture “interessanti”. Quando decidiamo di separare dal contesto una certo sottoinsieme di parti, e di considerarlo come oggetto a se stante, lo facciamo seguendo delle regole, anche se inconsapevoli, non mettiamo assieme parti a caso. Quale è allora la logica che permettere di “separazione dal contesto” certe particolari porzioni e non altre? Quando è che un’operazione di derivazione produce una struttura derivata legittima?\nIntuitivamente si potrebbe essere indotti a pensare che ha senso separare una porzione di una struttura dal resto, quando ci sono “delle proprietà” che sono comuni solo a tutte le parti che appartengono a quella specifica porzione. Per estensione d’idee, si potrebbe pensare che ci debbano essere criteri analoghi per tutte le operazioni di derivazione lecite. Credo che in quest’approccio ci siano effettivamente degli aspetti importanti, che come vedremo sono connessi a ciò che possiamo chiamare “contenuto informativo interno” delle strutture, ma non credo sia questo l’approccio corretto per capire la logica del fenomeno dell’emergenza. Credo che il criterio corretto sia un altro e che dipenda da ciò che può essere “fisicamente rilevato”. Penso che un’operazione di derivazione di una nuova\nstruttura o di una proprietà strutturale non autonoma, sia lecita se, e solo se, quanto viene prodotto è qualcosa che è in grado di generare “effetti fisici rilevabili”. Ma in cosa possono consistere questi effetti fisici? Se è vera la prima congettura, essi devono consistere in qualcosa che “cambia la struttura di qualche altra cosa”, poiché partiamo dall’ipotesi che sono le strutture ad esaurire ciò che possiamo “rilevare” del mondo che ci circonda!\nNelle prossime pagine propongo sostanzialmente che ciò che intendiamo per “proprietà emergenti”, consistono in strutture derivate e proprietà strutturali che rispondono a quello che indico come “criterio di emergenza”. Ritengo inoltre che per la loro identificazione sia essenziale procedere con particolari “operazioni di analisi”, tra le quali sono particolarmente importanti quelle di derivazione strutturale, in particolari quelle di quoziente e di morfismo.\nPropongo quindi, come vedremo, che le proprietà emergenti corrispondono ai concetti di struttura emergente e di proprietà strutturale emergente.\nInterdipendenza funzionale tra strutture.\nSappiamo che molti fenomeni naturali sono mutuamente legati da relazioni d’interdipendenza funzionale. Chiaramente quando lo stato di un sistema fisico, che a livello macroscopico può essere considerato come entità a se stante, dipende dallo stato di un altro, significa che vi è interazione fisica tra i due a livello dei loro costituenti elementari. Ciò nonostante molto spesso compaiono delle regolarità ben codificabili che coinvolgono elementi strutturali macroscopici. Ad esempio, banalmente, le dimensioni e la geometria di un corpo solido, determinano come questo può essere incastrato con altri. Nel momento dell’interazione fisica sono, in ultima analisi, molti singoli atomi, che vengono a interagire tra loro nei punti di contatto. Nei due corpi però le rispettive collettività atomiche sono tra loro legate secondo relazioni geometriche che tendono a conservarsi nel tempo e che oppongono una certa resistenza qualora si cerchi di forzarne l’ordine reciproco. Ne consegue che gli “elementi strutturali macroscopici”, determinano cosa si può fare e cosa non si può fare, determinano quello che può accadere e quello che non può accadere. In un caso di questo genere, da un punto di vista cognitivo, questi elementi strutturali costituiscono dei legittimi “soggetti a se stanti”. Usando il concetto di dipendenza funzionale può essere proposto il seguente criterio che stabilisce quanto un certo “elemento strutturale” è distinguibile dal contesto come struttura (o proprietà strutturale) emergente e quando non lo è."
    }, {
      "heading" : "Criterio di emergenza:",
      "text" : " Un certo insieme di parti, in certe specifiche relazioni, emerge come “entità unica” se, e solo se, nella realtà esistono delle altre strutture,\no degli altri elementi di struttura, il cui stato può dipendere funzionalmente proprio da tale insieme, preso per intero e non da sue parti o da sue porzioni considerate singolarmente.\nIn questo caso diremmo emergente le strutture, di prima o seconda specie, o le proprietà strutturale che partecipano, per intero, in tali fenomeni di dipendenza funzionale.\nPossiamo quindi parlare di strutture emergenti e di proprietà strutturali emergenti.\nIpotizzo quindi, che se non si verifica un fenomeno di dipendenza funzionale come quello menzionato, allora non esiste alcun motivo per considerare un certo insieme di parti come una struttura emergente.\nIn effetti, se per ipotesi non vi è alcuna cosa del mondo fisico che dipende da un certo complesso strutturale allora, ovviamente, non esisterà nessuno e niente in grado di segnalarne la sua presenza. Se per assurdo abbiamo un certo insieme qualunque di parti (che nella pratica possono essere cose di vario genere: molecole, oggetti più o meno grandi, insiemi di punti dello spazio-tempo ecc..) ma se nello stesso tempo non vi è alcunché nella realtà il cui stato dipende da tale insieme, considerato in tutto il suo complesso, allora non vi sarà nessun fenomeno che per così dire si “accorgerà” dell’esistenza dell’insieme in questione. Esisteranno le singole parti, ma quello specifico insieme, non avrà alcun peso per nessun fenomeno e quindi non avrà modo di essere rilevato.\nNel nostro mondo fisico accade continuamente, in una varietà enorme di casi, che lo stato e l’evoluto di certi insiemi di particelle elementari, di certi complessi atomici (da singole molecole fino ad arrivare ad aggregati anche enormemente grandi), dipenda dallo stato di altri complessi di particelle elementari. Tale dipendenza può concretarsi fisicamente in maniera complessa e non essere semplicemente la “risultante della somma delle parti costituenti”.\nIl concetto di dipendenza funzionale menzionato ha forti analogie con quello di funzione usato in matematica e nelle scienze fisiche, che a sua volta è legato a quello di regola. In genere la presenza di un legame tra due o più variabili è indice dell’esistenza di qualche correlazione fisica tra le due. Uno degli assunti del metodo riduzionista è che ogni correlazione funzionale è in linea di principio scomponibile in una serie di meccanismi elementari, che, per quanto complessi, possono sempre essere espressi in modo analitico, vale a dire tramite descrizioni matematiche. Ad ogni modo\nil concetto di funzione prescinde dal fatto che sia possibile o meno esprimere con precisione il legame che esiste tra due o più variabili. Molto spesso si usa per indicare l’esistenza di una relazione che si sa esistere ma che non si conosce nel dettaglio. Situazioni nelle quali si conosce solo in modo approssimativo il legame che lega due o più fenomeni, e soprattutto quelle in cui questo legame è, di fatto, per noi osservabile solo a livello macroscopico, sono molto frequenti nella normale attività cognitiva.\nVedremo che il criterio di emergenza svolge anche un ruolo importante per stabilire quando, entro un sistema di rappresentazione della realtà (e i sistemi cognitivi ricadono ovviamente in questa categoria), una certa struttura derivata può essere considerata o non essere considerata, un “soggetto a se stante”. Si noti però che questo criterio di emergenza è una proprietà indipendente dall’attività cognitiva; in genere i fenomeni di dipendenza funzionale si manifestano nella realtà fisica a prescindere dal fatto che vi sia qualcuno in grado di osservarli."
    }, {
      "heading" : "Un criterio di emergenza di validità meno ampia.",
      "text" : "Ho affermato più indietro che la cognizione è affamata di regolarità. Credo che uno dei leitmotiv dei processi cognitivi sia la ricerca delle regolarità e il loro utilizzo sotto forma di regole. Le regole sono fondamentali, sono il motore dell’attività cognitiva. Il criterio di emergenza proposto sopra sembra avere validità generale e penso sia coretto. Tuttavia credo sia utile considerarne anche un'altra versione di validità leggermente più limitata."
    }, {
      "heading" : "Secondo criterio di emergenza:",
      "text" : " Sono emergenti: ogni struttura, ogni schema, e ogni proprietà strutturale che contribuiscano a individuare almeno una regola\nvalida.\nSignifica che se una struttura o una derivazione strutturale, o un certo schema, o qualunque proprietà strutturale esplicitabile, partecipa nella definizione di una regola di qualche tipo effettivamente utilizzabile, allora essa va considerata emergente. Probabilmente si tratta di una condizione sufficiente ma non necessaria.\nAlcuni punti importanti sulle strutture emergenti.\nNel criterio di emergenza appena proposto ci sono alcuni aspetti particolarmente importanti sui quali vorrei richiamare l’attenzione del lettore. Poniamo l’attenzione sul fatto che una struttura non è costituita da un unica\nentità elementare, ma è bensì costituita da una pluralità di parti. Quando una struttura, o una proprietà strutturale, emerge, lo fa come oggetto complesso. Essa deve quindi essere presente per intero, con tutto ciò che serve per definirla:\n insieme delle parti,\n sistema di distinguibilità interna tra le parti,\n complesso delle relazioni esterne,\n e, per le strutture di seconda specie: sistema di associazione simbolica tra parti di struttura e operazioni elementari;\nIl criterio di emergenza dice che ha senso considerare questo complesso d’informazioni come qualcosa che agisce come “un tutto unico” se e solo se esiste qualcosa nella realtà in grado di “accorgersi” che questo ente complesso esiste; quindi, come detto, se c’è qualche fenomeno che dipende da tale struttura presa nella sua complessità e non solo da un sottoset di ciò che la definisce. Se esiste un fenomeno che dipende da un particolare sottoinsieme delle informazioni che definiscono una certa struttura, allora sarà quest’ultimo sottoinsieme a essere emergente, anche nel caso che questo non costituisca propriamente una struttura autonoma."
    }, {
      "heading" : "Sul concetto di proprietà strutturale non autonoma.",
      "text" : "Ho usato più volte il concetto di proprietà strutturale non autonoma, ora è possibile precisare meglio questa nozione proprio grazie al criterio di emergenza. Consideriamo il concetto di “cinque”o l’idea di “convessità”. Possiamo individuare innumerevoli strutture costituite da cinque parti, così come ne possiamo individuarne tantissime che presentano nella loro geometria, qualche forma di convessità. Ma siamo in grado di produrre una struttura di prima o di seconda specie che sia solo “cinque” o solo “convessità”? Chiaramente questo non è possibile, ciò nonostante esse sono indubbiamente “dei legittimi soggetti dell’attività cognitiva”. Non è difficile trovare innumerevoli casi in cui l’accadere o meno di un certo fenomeno dipende dall’esistenza o meno di entità di questo tipo. Appare quindi del tutto legittimo considerare anche queste come “proprietà della realtà” che sono oggettivamente emergenti. Ma se non sono strutture a se stanti di cosa si tratta? E com’è possibile costruire delle loro rappresentazioni?\nPenso si possa affermare che una “proprietà strutturale non autonoma” è costituita da un complesso di “informazioni strutturali” che sono emergenti, secondo il criterio appena esposto, ma che da sole non sono sufficienti ad individuare una struttura autonoma.\nSpesso le proprietà strutturali corrispondono a notevoli morfismi non autonomi (ad esempio nel caso dei numeri naturali); o a particolari relazioni\ntra le parti costituenti, che sussistono in certe porzioni della struttura un esame (cadono in questa categoria proprietà come la convessità, la spigolosità, e tante altre). Tutte queste proprietà possono essere rese esplicite attraverso un’opportuna serie di operazioni di computo strutturale. Queste operazioni che conducono “all’esplicitazione” della singola proprietà strutturale, sono a loro volta rappresentabili tramite uno schema, e producono un risultato che, nel caso più generale, sarà qualche tipologia di struttura, o nel caso limite (ma tutt’altro che raro), sarà una singola informazione elementare, quindi un singolo bit, che con il suo valore “certifica” la presenza di quella determinata proprietà. Un'altra caratteristica comune di tutte queste proprietà strutturali è che l’algoritmo che le identifica non aggiunge informazioni che non siano già implicitamente contenute entro la struttura di partenza.\nUna proprietà strutturale implica quindi l’esistenza di un algoritmo (nel senso di una serie di operazioni), rappresentabile con uno schema procedurale (vale a dire con una struttura di seconda specie), che sia in grado di renderla esplicita. Quest’algoritmo non deve aggiungere nuova informazione 1 che non sia già implicitamente contenuta dentro la struttura di partenza.\nCome detto le proprietà strutturali non sono strutture autonome, questo implica che esse richiedono sempre la presenza di qualche struttura che “le contenga” o di un algoritmo in grado di generarle. Questo passaggio può sembrare banale ma è importante. Significa, ad esempio, che ogni qualvolta abbiamo a che fare con oggetti molto comuni quali i numeri, ci serve in realtà una qualche struttura che “li contenga”, oppure qualche algoritmo, che sia in grado, almeno potenzialmente, di generarli. La questione è sottile, noi siamo in grado di riferirci al concetto di numero, e in modo analogo a molti altri, anche in maniera molto astratta, utilizzando per queste “rappresentazioni cognitive” una serie di riferimenti ad altri ulteriori riferimenti. Ma credo che in ultima analisi debba sempre esserci, a un certo punto dei vari passaggi, o la struttura che “li contiene” o, come detto, l’algoritmo in grado di generarla.\n1 Qui per “informazione” e in altri punti, per “contenuto informativo” intendo un concetto analogo a quello di complessità algoritmica introdotta (per quanto è a mia conoscenza) da: Kolmogorov, Chaitin, Solomonoff. Una “struttura estesa” può essere generata da un algoritmo, anche più corto della struttura stessa, qualora in essa sono presenti delle regolarità. L’algoritmo più corto che la può generare sarà rappresentato da uno schema, avrà quindi una propria struttura non comprimibile. Sospetto che la lunghezza di questo schema sia in relazione con il contenuto di informazione presente entro la struttura di partenza. Si tratta di argomenti interessanti che penso meritino opportuno approfondimenti.\nFenomeno delle logiche emergenti\nCome visto, in molte situazioni si determinano dei fenomeni di dipendenza funzionale tra strutture emergenti (e proprietà strutturali). Spesso accade che questi siano governati da un insieme di regole che possono essere espresse in maniera completa anche senza avere conoscenza alcuna delle strutture di partenza dalle quali quelle in oggetto derivano. In tal caso si determinano dei sistemi di computo strutturale rappresentabili e simulabili in maniera indipendente dal substrato che, appunto, non serve conoscere. Penso che per tali paradigmi si possa utilizzare, forse con un piccolo abuso di linguaggio, che però consente di rendere in maniera efficace alcune idee importanti, la locuzione di “logiche emergenti”. In questo contesto, come detto, la parola “logica” non è usata precisamente con il significato che essa assume in matematica. D’altro canto però mi è sembrata essere quella che nel senso comune si avvicina maggiormente all’idea che sto cercando di esprimere. Propongo la seguente:\nDefinizione.\n Per logica emergente indichiamo un insieme di regole applicabili a un certo complesso di strutture emergenti, in modo tale che siano\nmutamente legate.\nCredo sia importante notare che gran parte della nostra attività cognitiva riguarda proprio questo genere di strutture e di logiche emergenti. Uno dei punti salienti di questo fenomeno è che in molte situazioni, quando si rappresenta una logica emergente, non solo non è strettamente necessario rappresentare la logica (vale a dire il complesso delle regole) del substrato da cui questa deriva, ma non è neppure conveniente. Succede anzi che utilizzando direttamente le regole che costituiscono una logica emergente, si possono spesso facilmente ottenere dei risultati che sarebbero invece difficilissimi (e forse impossibili) da trovare operando sui substrati di livello gerarchicamente inferiore! Credo che questo sia un punto di notevole importanza che va tenuto ben presente. Sospetto che pressoché la totalità dei fenomeni che rappresentiamo nella nostra mente riguardano appunto logiche emergenti. Un sistema di rappresentazione e simulazione in grado di identificare ed utilizzare le regole emergenti può essere estremamente più funzionale rispetto ad un altro che non lo fa. Credo che questo sia uno dei “trucchi fondamentali” dei sistemi intelligenti.\nOggettività dei fenomeni di emergenza.\nSecondo quanto visto fino a ora, le strutture e le logiche emergenti non sono solo fenomeni che riguardano la rappresentazione della realtà entro un sistema di conoscenza, ma presentano una forma di oggettività\nindipendentemente dal fatto che siano “pensate” da qualcuno o che siano rappresentate in qualsiasi sistema cognitivo. Si pensi a un programma di calcolatore. Esso può essere rappresentato in termini di bit e in termini di istruzioni macchina in maniera strettamente deterministica. Si può essere in grado di simulare con precisione l'evoluzione dello stato dei circuiti logici di un calcolatore a prescindere dalla conoscenza delle leggi fisiche che governano i dispositivi allo stato solido con cui sono realizzati. Il programma e il suo divenire costituiscono dunque una logica emergente che può essere simulata in maniera indipendente dal substrato.\nRiassumendo, in generale si può dire che una logica emergente consiste in un complesso di strutture e in un complesso di regole da applicare a queste. In un tipico processo di simulazione cognitiva, le rappresentazioni delle strutture emergenti sono collegate le une alle altre da regole emergenti in modo tale che sia possibile tracciare un percorso che le comprenda tutte. Tale sistema di computo strutturale, come detto, può manifestarsi a alto livello di derivazione e costituire un sistema che non necessariamente dialoga con i livelli sottostanti. In tal senso costituisce una “logica” che può essere utilizzata in maniera parzialmente indipendente dal substrato (in taluni casi anche totalmente). Come si avrà modo di vedere più avanti, in molti contesti tale substrato è di fatto sconosciuto, non si ha cioè modo di conoscere quali siano i meccanismi microscopici che ne determinano l’evoluto. In taluni casi logiche di questo genere possono apparire deterministiche e complete, come avviene ad esempio in un circuito digitale. In altri casi, che sono quelli notevolmente più frequenti nell’ambiente in cui viviamo, le regole in gioco sono tutt’altro che deterministiche e tutt’altro che complete. Naturalmente vi sono anche situazioni per le quali il complesso di regole emergenti individuabili concretamente non consentono di prevedere granché. Le logiche emergenti possiedono alcune caratteristiche peculiari, come la possibilità di computare in negativo, vale a dire sulla mancanza di qualcosa, cosa che invece non appare possibile a livello di regole base. Spesso le regole emergenti permettono di operare una drastica contrazione della complessità del sistema che si sta simulando. Avremo modo di vedere che molte regole emergenti permettono di compiere previsioni a lungo termine, cosa che spesso è assai difficile ai livelli di base, proprio per problemi di eccessiva complessità, e spesso anche per eccessiva sensibilità alle condizioni iniziali. Più avanti nel capitolo 6 avremo modo di vedere che molte delle regole emergenti che utilizziamo normalmente, sono di tipo associativo."
    }, {
      "heading" : "Concetto di Analisi di struttura.",
      "text" : "Le idee presentate nei paragrafi precedenti mostrano come sia fondamentale per l’attività cognitiva procedere a processi di analisi che permettano di “accorgersi” della presenza di strutture, di proprietà strutturali e di regole che sono emergenti. La nostra cognizione si esplica normalmente a livello di oggetti macroscopici e spesso, in tale contesto, il rapporto profondo tra cause ed effetti non è comprensibile direttamente, ma costituisce invece un “dato di fatto” che si ottiene “sperimentalmente”, vale a dire dall’osservazione diretta di come avvengono le cose. Questo implica che, nella maggior parte dei contesti pratici, la presenza di un rapporto funzionale tra due “strutture macroscopiche” può essere di fatto scoperto e oggettivato solo in base all’esperienza concreta. Come sarà più chiaro nei capitoli seguenti, questo fatto implica che non sia possibile pensare a un processo generale di analisi diretta in grado di decidere a priori se una certa struttura è o no emergente. Nella sostanza l’unica possibilità per testare se si ha o no emergenza è di procedere in due fasi: prima generando delle potenziali “strutture candidate”, e poi verificando se queste sono o non sono correlate ad altre tramite qualche tipo di regola. La correlazione è reale quando le strutture in oggetto contribuiscono alla formulazione di almeno una regola d’inferenza valida, oppure quando, in conformità a altre regole d’inferenza già acquisite, è possibile descrivere dei meccanismi di dipendenza funzionale che legano tra di loro le parti che le costituiscono.\nSe è vero che quella di essere emergente è una proprietà che spesso può essere verificata solo a posteriori, e nella maggior parte dei casi solo su base prettamente empirica, ciò non toglie che siano utili, e spesso necessari, dei processi di analisi che devono avvenire prima di tale verifica e la cui funzione è di isolare dal contesto e proporre quelle che sono le “candidate” strutture emergenti. Penso sia utile indicare una parte importante di questi processi con il termine “analisi di struttura”.\nPer costruirci una prima idea, possiamo pensare all’analisi di struttura come a un’attività che, partendo da una certa data rappresentazione strutturale di partenza, procede effettuando tutte le derivazioni strutturali pertinenti in modo da rendere espliciti tutti i “contenuti informativi latenti e potenziali” che sono in essa contenuti. Il prodotto dell’analisi di struttura è quindi una molteplicità di altri oggetti, che sono a loro volta strutture a se stanti derivate da quella di partenza, o che sono varie proprietà e relazioni strutturali non autonome. In buona parte dei casi queste entità consistono in porzioni, quozienti e morfismi di quella di partenza. Una caratteristica generale di questi oggetti è che tutti hanno un contenuto informativo che è sempre minore di quello della struttura di partenza. L’analisi di struttura (ideale) quindi non aggiunge mai contenuto\ninformativo interno. Possiamo sintetizzare dicendo che, dato un certo insieme di rappresentazioni, l’analisi di struttura consiste in quel processo che si occupa di individuare e di esplicitare tutte le strutture da esse utilmente derivabili e tutte le proprietà strutturali, che sono potenzialmente emergenti. Il tutto senza aggiungere nuova informazione."
    }, {
      "heading" : "Strutture emergenti macroscopiche",
      "text" : "Particolarmente importanti per l’attività cognitiva che si esplica nell’ambiente naturale sono le strutture emergenti macroscopiche. Il concetto di macroscopico si applica a quelle classi di oggetti e di fenomeni che si manifestano ad una scala di grandezza tale da risultare sensibili ai nostri sensi. Nel significato comune del termine, sono macroscopiche tutte quelle cose che sono sufficientemente grandi, anche se in taluni casi non sono direttamente osservabili ( le galassie sono oggetti macroscopici anche se per vederle abbiamo bisogno di ricorrere a particolari strumenti). Le strutture macroscopiche sono importanti in quanto in natura costituiscono per un sistema cognitivo “l’unico mondo esterno accessibile ai sensi”.\nRendere esplicite le strutture: il principio di convergenza delle verifiche.\nPer com’è stato proposto, il fenomeno delle strutture emergenti appare oggettivo indipendentemente dal fatto che queste siano o no rappresentate all’interno di qualche sistema. In questo lavoro siamo però interessati alla cognizione e quindi siamo interessati a capire quali debbano essere le modalità per rappresentare, all’interno di un sistema cognitivo, l’equivalente dei fenomeni emergenti della realtà esterna. Una struttura è costituita da un complesso di parti. Affinché tale struttura sia esplicita in un sistema di conoscenza quest’ultimo deve essere in grado di prendere delle decisioni su tale complesso. Deve quindi in qualche modo essere implementata una funzione equivalente al “sapere” se la struttura è stata, o non è stata, riconosciuta (spesso, se ne è stata riconosciuta una sua approssimazione). Dato che le parti che costituiscono la struttura in oggetto sono tante, e poiché solo se esse sono tutte presenti in certe specifiche relazioni, allora la struttura stessa, in quanto tale, può dirsi presente nel contesto in oggetto, se ne ricava che è necessario produrre un unica informazione in cui converga la verifica della presenza di tutte le parti in tutte le loro specifiche relazioni. Probabilmente questo principio di “convergenza delle verifiche” ha validità generale (almeno fino a che si rimane in ambito computazionale classico). Si può pensare di esprimerlo come segue:\n Per rendere esplicito il riconoscimento di una certa struttura, o di una certa proprietà strutturale, all’interno di un sistema cognitivo, è\nsempre comunque necessario far convergere verso un unica informazione tutte le verifiche degli elementi che la definiscono.\nUn modo per attuare il criterio di convergenza è di realizzare un dispositivo che sia in grado di produrre, in modo dedicato, l’informazione dell’avvenuto riconoscimento della struttura in oggetto. Ad esempio si può pensare un dispositivo che fornisce 1 quando la struttura è stata riconosciuta e che fornisce 0 in caso contrario. L’entità in oggetto può anche essere proprietà strutturale non autonoma . Il principio appena illustrato implica che entro un sistema di conoscenza è necessario avere molti dispositivi dedicati al riconoscimento delle singole strutture e delle singole proprietà strutturali emergenti. Questi non necessariamente devono essere dispositivi fisici, ma possono anche essere dispositivi algoritmici e devono essere in grado di produrre informazioni che si attivano, in modo specifico, ogni qual volta vengono riconosciute le strutture e/o le proprietà strutturali alle quali sono associati.\nSi noti che per realizzare quanto appena richiesto i singoli dispositivi devono a tutti gli effetti svolgere, almeno in parte, le funzioni di memoria e di decodifica che sono necessarie per il riconoscimento. Si tratta di una sorta di funzione di memoria di tipo attivo: il dispositivo non si limita a detenere passivamente l'immagazzinamento dell'informazione, ma svolge anche la “funzione attiva” di confrontare il proprio contenuto con quanto è presentato ai propri input, fornendo poi come output un valore proporzionale alla corrispondenza di tale input con quanto è in esso memorizzato. Quando necessario, oltre alla funzione di memoria, il dispositivo deve eseguire tutte le operazioni che servono per la decodifica di una specifica particolare proprietà strutturale. L’output di questi dispositivi può essere sia un valore strettamente discreto del tipo 1 o 0, corrispondente, secondo una logica binaria, all'avvenuto o meno riconoscimento dell’entità in questione; ma può anche essere costituito da un altro valore ( in genere un numero compreso tra 0 e 1) che qualora non vi sia corrispondenza totale, ma bensì solo parziale, tra la struttura in memoria e quella in input, rappresenta comunque il grado di somiglianza tra le due.\nPuò accadere che il processo di convergenza in un’unica informazione avvenga attraverso passaggi intermedi nei quali si ha l’esplicitazione di convergenze parziali. Questo può avvenire ad esempio qualora esistano porzioni a loro volta emergenti, della struttura in questione. In tal caso si dovrebbe passare prima per l’esplicitazione della verifica dell’esistenza di tali porzioni emergenti e poi procedere a operazioni equivalenti al loro prodotto logico per l’esplicitazione di tutta la struttura.\nAncora sul problema del confronto tra strutture.\nRiprendiamo il problema proposto all’inizio del secondo capitolo. Ci si ponga il problema di classificare delle figure tracciate con un segno a penna nera su dei fogli di carta tutti uguali tra loro. Il numero di disegni possibili è ovviamente elevatissimo. Supponiamo, di riprendere il tutto con una telecamera, e di studiare degli algoritmi che permettano ad un calcolatore di procedere in maniera automatica ad una serie di classificazioni che per noi osservatori umani sono alquanto naturali. Supponiamo che il problema sia di riconoscere quando il disegno tracciato appartiene ad alcune categorie semplici, ad esempio a quelle dei poligoni, dei poligoni regolari, degli esagoni. Vogliamo inoltre che quest’algoritmo sia in grado di rendere esplicite le regolarità che sono presenti entro queste figure. La struttura di partenza, che è una struttura base (si ricordi il concetto di struttura base illustrato nel secondo capitolo), è in questo caso data da un insieme di parti (i singoli pixel) che possono assumere, per ipotesi, solo due valori, quindi solo due stati di distinguibilità interna, corrispondenti al colore bianco e a quello nero. Il complesso delle relazioni esterne è dato dal grafo che rappresenta le adiacenze tra un singolo pixel e quelli immediatamente vicini. Supponiamo di avere a che fare con disegni che sono costituiti solo da linee dritte o curve, ben separate l’una dall’altra che possono al massimo intersecarsi in pochi punti. Non è difficile scrivere algoritmi in grado di riconoscere punti e linee. Non è neppure difficile fare in modo che questi algoritmi siano in grado di distinguere tra linee dritte e linee curve, e tra coppie di segmenti che si toccano in qualche punto generico, in particolare ai vertici. È anche possibile scrivere algoritmi che sono in grado di riconoscere, senza ambiguità, quando un insieme di segmenti dritti sono uniti in modo da formare una figura chiusa che sarà quindi un poligono. Il problema che ci poniamo è quello di trovare le similitudini che si possono presentare nei vari disegni, quindi le regolarità che sono presenti in essi.\nAncora una volta il caso più semplice è quando confrontiamo due figure che sono identiche punto per punto. Sono allora direttamente anche le due strutture di base a essere isomorfe. In questo caso scrivere un algoritmo che sia un grado di identificare questa coincidenza è quasi banale. Le cose diventano però più complesse quando le figure non coincidono più perfettamente. Se i disegni che stiamo esaminando mostrano ambedue due esagoni ma di dimensioni diverse, e ruotati in qualche maniera, come facciamo a costruire un algoritmo che sia in grado di rilevare le regolarità che sono presenti nelle due figure? Fin tanto che si tratta di esagoni regolari, si può sempre procedere con operazioni di cambiamento di scala, rotazioni e traslazioni, e con queste\ntrasformare le figure diverse in due oggetti che coincidono a livello di struttura base. Una persona che osserva le due figure non ha certo difficoltà a capire di quale entità e in quale verso va fatto l’opportuno riscalamento di dimensioni, nonché l’opportuna rotazione e la giusta traslazione. Ma se vogliamo scrivere un algoritmo, che sia in grado di trovare da solo la combinazione giusta, come dobbiamo procedere? Non è un problema banale! Supponiamo ora che la situazione sia più complicata, supponiamo di essere sempre in presenza di due esagoni ma questa volta non regolari e fatti in maniera tale che, per quanto si provi, non esista alcuna sequenza di rotazioni, traslazioni e riscalamenti uniformi, in grado di far coincidere le due figure. Per l’osservatore umano che guarda le due figure è semplice intuire che esistono delle corrispondenze, quindi delle regolarità di qualche tipo tra le figure rappresentate, ma invece non è affatto banale scrivere un algoritmo che sia in grado venire a capo del problema. Ma in cosa consistono queste regolarità? Nei casi precedenti riuscivamo sempre ad ottenere alla fine due strutture isomorfe effettuando delle opportune operazioni di rotazione spostamento e cambiamento di scala. L’isomorfismo si presentava sull’intera struttura di base, quindi sull’intera struttura della matrice di pixel che costituisce l’immagine. Se è corretta la seconda congettura di riferimento che ho proposto, dovrebbe essere possibile ricondurre le regolarità, che intuiamo sono presenti entro le due immagini, a delle corrispondenze tra strutture. È possibile fare questo? Se sì, come si deve procedere? Il problema può essere affrontato in maniera diversa rispetto a quanto illustrato fino ad ora. Invece di cercare di far coincidere le intere strutture di base, possiamo cercare se esiste la possibilità di eseguire delle operazioni di analisi strutturale, ad esempio derivando da quelle di partenza delle altre strutture, e verificare poi se queste sono isomorfe! Ritengo che operando in questo modo, passiamo da un livello di rappresentazione ad un altro. Invece di considerare la struttura base, che ha per parti i singoli pixel, andiamo a considerare le strutture che si ottengono considerando come parti componenti gli interi singoli segmenti che sono presenti nella figura. Per fare questo dobbiamo affrontare il problema di trovare quelli che sono gli “elementi che definiscono la nuova struttura secondo le modalità viste nel secondo capitolo”. Le nostre nuove parti di struttura, come detto sono ora gli interi segmenti, e la struttura che stiamo considerando è “quoziente” rispetto a quella di base (o meglio è quoziente rispetto ad una certa porzione della struttura base, quella costituita solo dai pixel di colore nero). Ma cosa possiamo allora dire della distinguibilità interna e delle relazioni esterne di queste nuove parti di struttura?\nLe nuove parti di struttura non sono più singoli pixel che possono avere solo due tipi di distinguibilità interna, ma sono a loro volta oggetti complessi e in quanto tali possono presentare una serie di proprietà strutturali che li\ncaratterizzano. Nel caso specifico dell’esempio abbiamo a che fare con segmenti. Di un segmento possiamo esprimere la lunghezza, e dobbiamo verificare la proprietà di “drittezza” che lo differenzia da tutti gli altri tipi di spezzoni di linea. Queste “caratteristiche della parte”, costituiscono ore le proprietà interne, e vanno quindi a codificare il sistema con cui i vari segmenti sono “distinguibili internamente gli uni dagli altri”. Le relazioni esterne dovranno invece codificare “come sono messi” i vari segmenti. Si dovranno quindi specificare le distanze e le orientazioni relative, l’angolo risultante qualora due segmenti si tocchino in qualche punto, e l’eventuale parallelismo.\nProcediamo allora a rilevare queste proprietà e a catalogarle opportunamente. Non è difficile scrivere algoritmi che siano in grado di portare a termine queste operazioni. La nuova struttura che si ottiene, che è un poligono, sarà in questo caso definita da:\n Il numero delle sue parti.\n La tipologia delle parti (le loro proprietà interne): quindi il fatto che sono segmenti (linee dritte), le rispettive lunghezze, gli eventuali\nangoli di inclinazione.\n Le relazioni eterne tra le parti: quindi il fatto che si tocchino a coppie, che formano a coppie un determinato angolo, che tutto\nl’insieme costituisce un poligono chiuso, le loro orientazioni nello spazio.\nSpecificando ed esplicitando in maniera completa tutte queste informazioni si individua di volta in volta una struttura poligono particolare. Due poligoni così definiti saranno isomorfi se e solo se avranno in comune tutte le proprietà descritte sopra. Ne consegue che sono da considerarsi completamente isomorfi solo quei poligoni che si trovano nella stessa posizione ed hanno le stesse identiche dimensioni. Ma cosa succede questa volta quando abbiamo a che fare con poligoni non sovrapponibili? Essendo ora le informazioni sulle caratteristiche strutturali date in forma esplicita, si può procedere a vedere cosa succede considerando i vari morfismi possibili. Per far questo dobbiamo quindi via via attenuare le proprietà che caratterizzano le strutture. Supponiamo quindi di attenuare le distinguibilità interne tra le parti. Si proceda non distinguendo più sulle lunghezze specifiche. Ci ritroviamo allora a codificare con la medesima rappresentazione tutti i poligoni che hanno lo stesso numero di lati e che determinano lo stesso angolo tra i lati stessi. Viste in questo modo diventano isomorfe tutte le strutture che corrispondono a poligoni regolari con lo stesso numero di lati e che hanno una certa orientazione. Possiamo anche agire diversamente e decidere di non considerare come proprietà distintiva le orientazioni e gli angoli specifici. Generiamo quindi un’altra rappresentazione più permissiva e così facendo diventano in questo caso\nisomorfi tutti i poligoni costituiti da uno specificato numero di lati ma di dimensioni e di orientazione qualunque. Vediamo quindi che passando a considerare una particolare struttura quoziente e traducendo in maniera “esplicita” le proprietà che la definiscono in quanto struttura, e quindi successivamente, procedendo a sopprimere (o a seconda dei casi: semplicemente ad ignorare) le varie proprietà caratterizzanti, diventa semplice identificare degli isomorfismi strutturali, o varie altre forme di indistinguibilità strutturali, e quindi delle regolarità, che sono presenti nelle strutture in oggetto.\nSi noti che passando dalla rappresentazione estesa di una struttura, alla sua versione esplicita, non è sufficiente generare delle semplici lunghe “elencazioni” di tutte le proprietà che sono state identificate, ma è strettamente necessario essere in grado di associare le proprietà con i rispettivi “elementi strutturali”. Si consideri ad esempio, che nell’esecuzione di un quoziente, generiamo delle “nuove parti di struttura” (che sono porzioni di quella originaria), e di queste ultime dobbiamo rendere esplicite sia le “proprietà interne” e sia le “relazioni esterne” che esse hanno con le altre “nuove parti di struttura”. Le elencazioni di proprietà esplicite devono quindi essere raccolte in sottoinsiemi e associate alle specifiche entità strutturali alle quali si riferiscono. Nel passaggio dalla rappresentazione estesa a quella composta dall’elenco delle proprietà esplicite è quindi fondamentale trovare il modo di “conservare i riferimenti”, che spesso appunto sono relativi a “nuovi elementi strutturali”, assenti nella struttura di partenza. Penso sia quindi sbagliato pensare che con le operazioni di esplicitazione si passi da rappresentazioni strutturali a rappresentazioni simboliche. Le esplicitazioni sono necessarie per il “riconoscimento” delle singole “entità”. Ma quando esse sono generate in un sistema cognitivo, devono mantenere una “rete di riferimenti” che, di fatto, conservano la “struttura alla quale esse si riferiscono”, che, ripeto, può essere diversa da quella di partenza.\nNota. Ho affermato che il problema dell’identificazione delle varie caratteristiche strutturali dell’immagine dell’esempio sopra illustrato, non presenta particolari difficoltà. Questo è vero nel caso specifico, perché ho supposto che si tratti di immagini in bianco e nero, semplici, ben illuminate ecc… Mentre in generale il problema dell’analisi delle immagini “naturali” in condizioni realistiche è molto più difficile.\nCome avremo modo di vedere, le operazioni di “analisi di struttura” qui accennate costituiscono solo uno dei modi possibili, anche se basilare, per procedere con “operazioni di astrazione”. Vedremo che queste ultime sono fondamentali per cogliere le “similitudini” nelle varie situazioni possibili.\nRiassumo alcuni concetti importanti. Abbiamo visto nell’esempio specifico, volutamente semplificato, che in\ntaluni casi è possibile trovare delle regolarità sotto forma di isomorfismi, o di altre corrispondenze strutturali, procedendo con delle opportune operazioni di derivazione. Con queste operazioni cambiamo la rappresentazione e rendiamo esplicite alcune proprietà strutturali importanti della struttura in esame. Ma nel far questo non aggiungiamo mai nuova informazione che non sia già implicitamente contenuta nei dati originali. Ho affermato che se si passa dalla rappresentazione della struttura di base a una altra, dove le varie nuove parti e le varie loro proprietà sono rese esplicite, allora le operazioni di morfismo diventano molto semplici. Con queste operazioni si “trasforma” la nostra struttura di partenza in altre “rinunciando” ad alcune delle proprietà interne e relazioni esterne che rendono le nuove parti di struttura distinguibili le une dalle altre. Se da una struttura di partenza eseguiamo un’operazioni di quoziente, e in qualche modo ammettiamo di riuscire a rendere esplicite tutte le caratteristiche strutturali che la caratterizzano, ma invece di eseguire delle operazioni di morfismo, consideriamo il prodotto logico di tutte queste caratteristiche, ciò che otteniamo è semplicemente un quoziente dell’intera struttura di partenza. In questo caso la nostra capacità di trovare isomorfismi strutturali non è aumentata, è rimasta la stessa. Se invece rinunciamo a qualcosa otteniamo delle altre rappresentazioni più tolleranti. Con questa operazione, che ho appunto chiamato morfismo, continuiamo a conservare qualcosa della struttura in oggetto, ma non tutto, e in questo modo costruiamo della altre rappresentazioni che sono in ora in grado di individuare intere classi e non oggetti ben specifici.\nLa relatività della relazione di uguaglianza e il senso dell’analisi di struttura.\nQuanto descritto nei paragrafi precedenti credo sia interessante, ma lascia aperte alcune domande. Come può essere che date due rappresentazioni di oggetti diversi, esistano delle operazioni che le fanno diventare “uguali”? Procedere in questo modo è davvero corretto o si tratta di “magheggi” ingiustificati? Che cosa giustifica il procedere con le operazioni di derivazione descritte e con quelle che ho indicato come operazioni di esplicitazione? Per rispondere a queste domande credo sia in realtà necessario riflettere sul significato del concetto di “uguale” e cercare prima di rispondere alla seguente domanda: Cosa significa affermare che due oggetti sono uguali?\nCredo che una risposta operativamente corretta sia la seguente: due oggetti complessi, possono essere considerati uguali se qualora scambiati, determinano gli stessi effetti sul resto del mondo.\nPorre le cose in questo modo implica definire la relazione di uguaglianza tra\ndue o più oggetti come “non distinguibili per gli effetti fisici esterni” in seguito ad operazioni di scambio. Per “effetti esterni” intendo tutto ciò che può essere fisicamente rilevato, sia da un essere intelligente, ma anche da parte di “qualunque fenomeno”. Sia che si tratti di fenomeni che manifesta a livello della fisica di base, e sia che si tratti invece di qualche effetto che si manifesta a livello macroscopico. Chiaramente ogni effetto macroscopico dipende dalla sua fisica di base, ma un sistema cognitivo può costruire rappresentazioni corrette che riguardano il solo aspetto macroscopico delle cose, pur ignorando cosa avviene a livello microscopico.\nQuesto modo di vedere le cose comporta che la proprietà di “indistinguibilità” può essere pensata non come assoluta, bensì come “relativa” alla classe dei fenomeni emergenti che si prendono in considerazione. In effetti non tutti i fenomeni fisici della realtà esterna sono “sensibili” a tutti gli elementi che definiscono la “struttura vera”, vale a dire quella di base (se esiste) di un certo specifico oggetto o fenomeno. Chiaramente con ciò non posso affermare che non sia possibile determinare in modo assoluto se due oggetti sono oppure no “uguali” per permutazione reciproca. Ho illustrato nel capitolo 2, che le idee proposte in questo lavoro per descrive le strutture, possono essere applicate anche agli oggetti “standard” della matematica e quindi anche ai metodi per “descrivere la realtà” che si utilizzano in fisica. Per la fisica esiste una “descrizione strutturale massima” da associare a un oggetto, che dovrebbe, almeno potenzialmente, essere in grado di rendere conto di tutti gli effetti che tale oggetto può comportare sul resto del mondo. Questa descrizione strutturale dovrebbe essere quella più vicina, tra tutte quelle possibili, alla “vera” natura dell’oggetto, o del fenomeno, che si sta considerando. Dovrebbe inoltre essere anche una struttura di base. In realtà si può speculare molto sulla reale possibilità di definire questa struttura “vera” di un oggetto. Basti pensare ai limiti che la meccanica quantistica impone alla possibilità di misurare contemporaneamente tutte le grandezze che servono per descrivere fisicamente un oggetto, o all’enormità del numero di variabili che si dovrebbero prendere in considerazione. Inoltre personalmente, penso esistano dei limiti di natura “logica” che impediscono di pensare che sia veramente possibile definire la “vera struttura” di un oggetto con gli strumenti standard che stanno a fondamento della matematica moderna (e che sono comunque equivalenti a quelli che ho usato anche in questa teoria).\nComunque sia, impostare la trattazione del concetto di “indistinguibilità”come appena proposto, è per certi versi un po’ delicato, e se non si fa attenzione, si può incorrere in paradossi. Ad esempio, se “per ipotesti” abbiamo a che fare con “due” oggetti, e non uno solo, allora in qualche modo, essi devono essere a priori distinguibili, proprio perché sono\ndue e non uno! La fisica classica sembra dirci che due “entità idealmente identiche” sono comunque distinguibili perché occupano posizioni spaziali diverse. Ma l’idea alla base del concetto di uguaglianza è che sia concepibile poterle “scambiare senza introdurre perturbazioni”. Il presupposto è: se le “descrizioni strutturali massime coincidono” allora gli effetti di due oggetti sul resto dell’universo dovrebbero essere gli stessi e non dovrebbe quindi esserci nulla in grado di accorgersi che si è verificata questa permutazione. In questo senso le due entità possono essere considerate indistinguibili: appunto per invarianza a “tutti gli effetti esterni” a seguito di un’operazione di scambio. Sembrerebbe allora essere queste “descrizioni strutturali massime”, quelle che dovrebbero essere confrontate per dire se due cose sono o no uguali. Ma allora come mai usiamo le strutture derivate e le varie caratteristiche strutturali per descrivere il mondo? Il concetto è che non tutti i fenomeni reali sono “sensibili” a tutti gli elementi che definiscono la struttura fisica di base di un oggetto. Accade invece, che molti fenomeni e strutture emergenti sono sensibili solo ad alcuni di questi elementi. Addirittura spesso sono intere logiche emergenti, vale a dire interi complessi di regole reciprocamente legate, a essere sensibili solo a un certo sottoinsieme di tutto ciò che contribuisce a definire le strutture di base. Per queste regole possono risultare uguali, nel senso di non distinguibili, classi di oggetti che dal punto di vista delle strutture fisiche di base sono invece ben distinguibili."
    }, {
      "heading" : "Il meccanismo della chiave.",
      "text" : "Un esempio particolarmente significativo, direi emblematico, per comprendere il senso di queste idee, è quello che possiamo indicare come “il meccanismo della chiave”. Una chiave è un oggetto che possiede una piccola struttura particolare, la cui presenza o assenza può causare differenze macroscopiche, talvolta enormi, nell’evoluzione degli eventi. Con la giusta chiave si può essere in grado di aprire una porta, far partire il motore di una macchina, lanciare un missile balistico. Ciò che è importante in una chiave è la particolare struttura geometrica delle sue dentellature (e ovviamente ciò che consente di applicarne gli effetti di tale struttura!). L’uso di una chiave si basa sul fatto che ci sono congegni che sono sensibili proprio a quella particolare struttura, che diventa a tutti gli effetti, per questo motivo, una struttura derivata emergente. Si possono realizzare molte chiavi, di modelli molto diversi per impugnatura, fattezze, materiali di costruzione, ecc.. ma di esse, per il meccanismo in grado di innescare il fenomeno emergente in oggetto, ha importanza solo la particolare struttura nella dentellatura. Quest’ultima è spesso solo una piccola porzione, apparentemente insignificante, della struttura complessiva “dell’oggetto chiave”. Ciò nonostante, dal punto di vista della funzione\neseguita dal quel particolare meccanismo, appaiono di fatto uguali, nel senso di non distinguibili, tutte le chiavi che possiedono solo quella data sottostruttura. Credo sia anche importante notare come questo fenomeno di “meccanismo della chiave” non compare solo in sistemi artificiali inventati dall’uomo, ma svolge invece un ruolo importantissimo in molti fenomeni naturali, tra i quali spiccano quelli biologici. Il funzionamento della vita si basa su molecole che “hanno la forma giusta” per incastrarsi con altre e rendere possibile l’attivazione di varie serie di processi biochimici!\nRitorniamo a considerare il concetto di analisi di struttura. Penso che esso possa applicato sia per i processi di elaborazione che avvengono a ridosso degli stimoli prossimali, e sia in fase più avanzata quando si devono analizzare le “ricostruzioni” delle strutture reali degli oggetti macroscopici. Con ciò non intendo affermare che tutti i processi di analisi degli stimoli prossimali rientrano nelle specifiche sopra elencate per il concetto di analisi di struttura. Ritengo, infatti, probabile che, in queste prime fasi di elaborazione delle informazioni sensoriali, sia spesso necessario aggiungere del contenuto informativo che non è presente nello stimolo prossimale. Ad esempio, spesso, quando si analizzano le immagini visive, è importante completare delle linee di bordo, sebbene queste non siano subito derivabili nella loro intera lunghezza con tecniche di filtraggio delle immagini. Riflettendo sulle tipologie di informazioni che devono essere rese esplicite nelle prime fasi di elaborazione delle informazioni sensoriali, mi sembra evidente che è spesso necessaria aggiungere molta informazione strutturale che non è direttamente contenuta nei dati iniziali. Ciò nonostante mi sembra plausibile che una parte di questi processi di elaborazione corrispondano effettivamente a genuine attività di analisi strutturale. Penso sia particolarmente interessante il caso delle informazioni di tipo visivo. A mio parere i processi di visione devono avere almeno due obiettivi principali, anche se, con tutta probabilità, richiedono una profonda sinergia. Si tratta del riconoscimento diretto degli oggetti osservati in base alle loro immagini bidimensionali, e la ricostruzione delle geometrie tridimensionali delle loro superfici. Questi due aspetti sono probabilmente spesso fortemente correlati, ma credo che, in linea di principio, possano essere analizzati in maniera indipendente. In effetti, siamo spesso in grado di costruire delle buone rappresentazioni delle geometrie tridimensionali di oggetti che vediamo per la prima volta, quindi di oggetti che non siamo in grado di riconoscere. Si noti che in questi casi non siamo in grado di costruirci, a partire da una prima singola immagine bidimensionale, come una fotografia, una rappresentazione tridimensionale completa anche delle parti che non sono immediatamente visibili. Per far questo dobbiamo aver modo di ruotare l’oggetto, o di girarci attorno, in modo da poterlo osservare da tutti i suoi lati. È con tutta probabilità vero che queste nostre capacità ricostruire e di collocare\ncorrettamente nello spazio le superfici di oggetti a noi sconosciuti, utilizzino una cospicua serie di regole specifiche per interpretare i risultati dell’elaborazione degli stimoli prossimali. Ed è probabile che queste regole richiedano anche molta conoscenza specifica per essere in grado di agganciare gli stimoli visivi come le geometrie corrette. In questo senso è dunque probabile che anche in questi casi utilizziamo in realtà dei processi di “riconoscimento” di forme tipiche, anche se non corrispondono ad interi oggetti noti. In questo ambito sono sicuramente interessanti le idee proposte da Irving Biederman con i geoni. Ad ogni modo penso che sia comunque particolarmente utile, ai fini di comprendere la logica generale della visione, pensare ai due obiettivi indicati: riconoscimento diretto, e ricostruzione tridimensionale; come ad attività, almeno in parte, ben distinguibili. A questo punto invito il lettore a considerare che la ricostruzione delle geometrie nello spazio degli oggetti osservati corrisponde proprio alla ricostruzione di “strutture macroscopiche emergenti”, infatti le geometrie delle superfici tridimensionali delle cose, sono strutture emergenti oggettive, e sono ovviamente macroscopiche. In questo senso potremmo pensare che la nostra mente è anche in grado di mettere a disposizione una specie di teatro virtuale, dove ricostruisce al suo interno queste strutture, quindi le geometrie tridimensionali delle cose osservate, ma anche di quelle immaginate. Queste rappresentazioni sono completate da molte altre informazioni quali i colori e le ombreggiature delle superfici, la loro ruvidezza, e varie altre. In questi teatri virtuali si è anche in grado di seguire i movimenti degli oggetti in tempo reale, ma anche di spostarli “mentalmente”, realizzando quindi, in tutti i casi delle simulazioni interne. Per certi versi queste simulazioni assomigliano a quelle utilizzate ad esempio nei moderni videogiochi. Ma si noti bene, e questo è il punto fondamentale, da sole queste simulazioni ritraggono la realtà solo a “basso livello”. In un moderno videogioco non sono rese esplicite anche tutte le strutture e le proprietà strutturali emergenti. Propongo l’idea che per realizzare un sistema cognitivo intelligente, sia invece necessario eseguire, su queste rappresentazioni, le operazioni di analisi di struttura necessarie a rendere esplicite tutti gli elementi strutturali derivabili che, come vedremo nel prossimo capitolo, possono essere dei “soggetti a se stanti” per processi cognitivi. Solo in questo modo un sistema cognitivo può avere accesso ad quel patrimonio di regole emergenti che costituisce la “base portante” della nostra conoscenza semantica. Quindi, secondo questo modo di vedere, la ricostruzione delle strutture macroscopiche, come lo sono le geometrie degli oggetti reali, sono solo le strutture di base, appunto quelle di basso livello. Partendo da queste è necessario eseguire varie operazioni di analisi di struttura per rendere espliciti tutti quegli elementi strutturali (che in letteratura molti chiamerebbero “features”), che costituiscono a loro volta entità emergenti. Come visto, propongo che siano emergenti tutte quelle strutture derivate, proprietà strutturali, relazioni reciproche tra oggetti, ecc… che\ncontribuiscono a codificare qualche regola utile. Non credo che le operazioni di analisi strutturale siano di per se stesse sufficienti ad individuare tutte le tipologie di informazione che un sistema cognitivo deve essere in grado di riconoscere. Ma credo che queste costituiscano la base per tutti gli altri processi di categorizzazione che possono avvenire a valle.\nPer comprendere meglio la logica dei concetti che sto cercando di illustrare, può essere utile seguire un esempio concreto, anche se molto semplificato. Consideriamo la rappresentazione tridimensionale estesa della geometria di un oggetto concreto, ad esempio di una sedia. Le parti che la costituiscono possono essere raccolte in una partizione di porzioni importanti, che corrispondono a cose come: le gambe, la seduta, lo schienale, e altre ancora. Queste entità hanno delle proprie strutture che possono essere rappresentate in modo autonomo, e sono anche esse a tutti gli effetti, come vedremo, dei legittimi “soggetti cognitivi”. L’intera sedia è rispetto a queste parti un’entità strutturale di livello più elevato, che corrisponde ad un operazione di quoziente. In questa nuova struttura le parti componenti stanno le une rispetto alle altre entro un insieme ben specificabile di relazioni esterne: di distanza reciproca, angoli reciproci, relazioni di perpendicolarità e varie altre. Queste relazioni sono caratteristiche strutturali che possono e devono essere rese esplicite tramite l’utilizzo di opportuni algoritmi. Tra le proprietà strutturali interessanti ci sono informazioni del tipo che le gambe sono quattro, che sono parallele tra di loro, che sono perpendicolari al piano di seduta, ecc... Anche molte di queste informazioni (forse tutte) costituiscono a loro volta dei legittimi soggetti cognitivi. È dunque l’associazione delle dette parti, nelle specifiche relazioni, ad identificare il soggetto di ordine più elevato. Se tutte queste relazioni sono “rigide” e ben specifiche, nel senso ad esempio che le gambe devono avere particolari rapporti tra lunghezza, larghezza, distanze relative, che la seduta deve essere di un certo specifico colore ecc… il soggetto che è identificato sarà uno specifico modello di sedia. Quindi il nostro nuovo “soggetto cognitivo” sarà in grado di identificare solo quel particolare modello e solo qualora esso sia “integro” nella sua forma originale. Non sarà quindi un “concetto” flessibile, capace di identificare un’intera classe di oggetti. Per poter generalizzare è necessario passare ai suoi “morfismi”, questo si ottiene “inibendo le richieste sulle distinguibilità specifiche”. Se costruiamo un'altra rappresentazioni, che di tutte le proprietà specifiche di quella iniziale ne mantiene solo alcune opportunamente selezionate, o che comunque si “accontenta” di certificare una corrispondenza parziale, possiamo essere in grado con essa di riconoscere, ad esempio, tutte le “sedie di tipo classico”: quelle con quattro gambe, una seduta, uno schienale e poco altro. Inibendo quindi le distinguibilità, cosa che otteniamo nel caso specifico “accontentandoci” solo di un sottoinsieme delle proprietà strutturali iniziali, riusciamo a costruire rappresentazioni in grado di\ngeneralizzare e di identificare intere classi di oggetti. Questo tipo di rappresentazione, che penso sia di “medio livello di astrazione e generalizzazione”, basato su un certo insieme selezionato di proprietà strutturali costanti, non può ancora essere paragonato con la nostra capacità di concettualizzare, ma penso sia comunque un primo rudimento di questa funzione. Se non abbiamo ancora definito il “concetto sedia”, nel senso più generale, abbiamo comunque prodotto un soggetto cognitivo legittimo, di livello intermedio, per il quale è soddisfatto il criterio di emergenza.\nHa chiaramente senso chiedersi che cosa ci permette di riconoscere “a priori” un certo insieme di parti strutturali, come appunto le gambe, la seduta, lo schienale, e le loro relazioni reciproche, come elementi che vanno correlati reciprocamente per proporre un primo prototipo di un “quasi concetto” di ordine più elevato? Credo che nella prima costruzione della conoscenza del mondo, quindi nelle prime fasi di apprendimento, si tratti essenzialmente delle “regolarità statistiche” con le quali le parti, e le relazioni menzionate, si sperimentano quando si interagisce con l’oggetto in questione. Uno specifico modello di sedia è un oggetto fisico che in genere conserva nel tempo la propria struttura. In tutte le nostre esperienze esso continuerà a mantenere certe proprietà strutturali, anche se è spostato, ribaltato ecc. Se ammettiamo che il nostro sistema cognitivo sia in grado di ricostruire la struttura spaziale delle varie superfici che lo compongono, e di effettuare dei processi di analisi, capaci di codificare e memorizzare, come stanno queste superfici le une rispetto alle altre, allora ripetendo questi processi ad ogni osservazione identificheremo in esso una serie di regolarità. Molte di queste relazioni e proprietà strutturali sono indipendenti dalla particolare posizione da cui si osserva una sedia, dal fatto che essa sia o no ribaltata ecc. Queste proprietà risulteranno quindi degli invarianti strutturali, delle regolarità, che andranno a costituire un soggetto cognitivo a se stante, di livello più elevato, che sarà il primo abbozzo del “quasi concetto” che individua quella particolare sedia (o quelle uguali ad essa se sono più di una).\nPer funzionare bene è importante che un sistema cognitivo sia costruito in modo tale da andare sempre alla ricerca di questo tipo di regolarità, di fatto deve esserne “avido”. Penso che una delle direttive fondamentali, che guidano l’attività cognitiva, sia proprio la ricerca di regolarità che si manifestano a livello medio-alto nelle esplicitatazioni degli elementi strutturali, e delle loro relazioni reciproche (anche di gerarchia). Questo appena illustrato è un esempio volutamente semplificato, con tutta probabilità un sistema cognitivo reale deve essere in grado di analizzare una quantità molto maggiore di elementi strutturali e delle loro relazioni reciproche. Probabilmente sono possibili varie altre operazioni di analisi strutturali, oltre a quelle illustrate. È inoltre molto probabile che si debbano\nintegrare vari processi di feedback, che coinvolgono “riconoscimenti parziali”, con “tentativi” di analisi e di esplicitazione di elementi strutturali, che non danno riscontri utili. Credo però che le idee illustrate possano aiutare a comprendere alcuni aspetti di questi processi.\nRiassumendo propongo di considerare la ricostruzione della geometria tridimensionale di un oggetto come una rappresentazione di base. Se essa è di buona qualità, contiene al suo interno una serie di elementi che permetto di derivare rappresentazioni più astratte, ma proprio per questo più potenti. Queste rappresentazioni sono in genere dei quozienti rispetto alle rappresentazioni di base. In generale un oggetto concreto è composto da “elementi componenti” che sono a loro volta dei legittimi “soggetti cognitivi”, questi devono essere riconosciuti, a loro volta analizzati strutturalmente, e la loro composizione costituisce il soggetto di ordine più elevato, quoziente della struttura di base, che identifica una prima astrazione strutturale. Prendendo in considerazioni vari morfismi di strutture quozienti di questo tipo, la capacità di generalizzazione aumenta. e di fatto, ai primi livelli di rappresentazioni astratte, molti oggetti sono riconoscibili proprio come astrazioni strutturali. Come detto, le parti componenti di queste strutture quozienti sono a loro volta dei legittime “entità rappresentazionali” a se stanti. Nell’esempio della sedia le parti componenti sono le gambe, la seduta, lo schienale… ecc. Questi elementi possono e devono essere a loro volta analizzati strutturalmente, identificando in essi altre porzioni, e altre caratteristiche strutturali notevoli, che possono essere a loro volta, dei legittimi “soggetti autonomi” per i processi cognitivi.\nSi può procedere ulteriormente. A loro volta anche le rappresentazioni astratte di singoli oggetti, o di categorie di oggetti, possono costituire le parti di entità più complesse. L’identificazione di strutture quozienti può essere reiterata più volte per definire astrazioni di ordine più elevato. Esempio: un motore è un oggetto composto da pistoni, bielle, testata ecc… Prese da sole queste cose non sono un motore. E non lo sono nemmeno considerate come insieme se non si trovano nelle corrette relazioni spaziali reciproche. Un motore può essere considerato un oggetto di ordine superiore rispetto ai suoi componenti, e precisamente una struttura quoziente, quando questi stanno gli uni rispetto agli altri secondo relazioni precisabili. Un motore di per se non è un automobile e neppure quattro ruote lo sono. Ma se mettiamo assieme il numero minimale di pezzi giusti otteniamo un altro oggetto, che dal punto di vista cognitivo è un oggetto di scala superiore. A loro volta più automobili, in funzione di come sono disposte, possono costituire altri soggetti ancora: un raduno automobilistico, o un ingorgo stradale, il carico di un treno merci, oppure l’esposizione di una rivendita di auto, o un azienda di autodemolizioni.\nCapitolo 5\nL’esplicitazione della complessità: i soggetti della\ncognizione.\nIndice del capitolo\n Introduzione\n La terminologia\n Un primo approccio intuitivo\n Approccio ontologico\n Approccio funzionale\n Alcune proprietà dei soggetti cognitivi\n Ordinamento gerarchico dei soggetti cognitivi.\n Dalle rappresentazioni strutturali ai concetti.\nIntroduzione\nFinora abbiamo visto alcuni primi elementi, che possono suggerire alcune idee, su come può essere codificata e organizzata l’informazione all’interno di un sistema cognitivo. Particolarmente importanti a questo scopo sono le idee espresse nel capitolo precedente sulle strutture e sulle proprietà strutturali emergenti, e sulla necessità di procedere alla loro “esplicitazione”. Credo si possa mostrare che in un sistema cognitivo è davvero necessario procedere, almeno nelle fasi iniziali dell’elaborazione delle informazioni, con processi di analisi di struttura il cui scopo è quello di mettere in evidenza quelle rappresentazioni che si riferiscono a “reali entità emergenti”. Credo inoltre che questi processi costituiscono la base per ogni altra costruzione di rappresentazioni astratte. Ciò nonostante ritengo che sia possibile, e necessario, rappresentare astrazioni che vanno oltre quello che possiamo chiamare “contenuto strutturale interno”. Nel capitolo precedente abbiamo anche visto che è necessario essere in grado di “riconoscere” in modo univoco, quelle parti informazione complessa, che costituiscono delle “entità a se stanti”. Credo sia opportuno cercare di generalizzare questa funzione cognitiva di identificazione e riconoscimento dei “singoli oggetti”, in modo indipendente dai concetti di struttura e proprietà strutturale emergente. Credo che il filo conduttore che permette di cogliere nella sua essenza questa funzione sia legato al concetto di regola."
    }, {
      "heading" : "Le regole svolgono un ruolo centrale nell’attività cognitiva, esse costituiscono il",
      "text" : "motore della cognizione: ogni processo cognitivo ha senso se contribuisce al coretto utilizzo di almeno una regola valida. Un fatto importante è che nella pratica dell’attività cognitiva le regole dominanti sono di tipo associativo. Contribuiscono anche le regole di tipo operazionale, ma queste ultime per essere applicate hanno comunque il bisogno del supporto di regole associative. Illustrerò nel prossimo capitolo alcuni dei motivi di questa dominanza delle regole associative. Nella pratica, semplificando, si può affermare che le regole associative consistono, come dice il nome, nell’associazione di “cause ed effetti”. Si può allora capire che affinché le regole stesse siano codificabili e utilizzabili, è necessario che le “entità” che all’interno del sistema cognitivo rappresentano cause ed effetti, siano rese in forma esplicita.\nL’esplicitazione del riconoscimento di una “singola cosa” svolge dunque un ruolo fondamentale nell’attività cognitiva ed è opportuno utilizzare per questa funzione una terminologia specifica. Propongo quella di: soggetto cognitivo. Un soggetto cognitivo è ogni tipologia d’informazione che deve essere riconosciuta come “cosa a se stante” e il cui riconoscimento deve essere segnalato, quindi reso esplicito, al complesso dei processi che costituiscono l’attività cognitiva. Vedremo che i soggetti cognitivi possono essere definiti come i “punti di applicazione delle regole”, vedremo che essi svolgono la loro funzione proprio perché capaci di contribuire alla codifica di regole valide."
    }, {
      "heading" : "La terminologia",
      "text" : "Per il concetto che intendo illustrare in questo capitolo si pone un problema di terminologia, cioè di scegliere tra le parole disponibili nel linguaggio comune, o tra le loro combinazioni, quella più adatta per designarlo. Il problema non è semplice, penso perché il linguaggio si riferisce ad un patrimonio concettuale condiviso che spesso non è adatto per descrivere alcuni aspetti della realtà che sono, per varie ragioni, non subito accessibili al senso comune. Di seguito illustro i motivi che mi hanno spinto a scegliere la terminologia “soggetto cognitivo”.\nNella maggioranza dei casi quando si scatta una fotografia, o si disegna qualcosa, lo si fa inquadrando un “soggetto” ben determinato. Spesso esso compare assieme a molte altre cose, che fanno parte della scena ritratta, ma l’attenzione del fotografo, o dell’artista, è indirizzata su qualcosa di particolare. Si usa in tale contesto il termine “soggetto della fotografia”, o del disegno, e si usa la parola “soggetto” intesa non nel senso, più ristretto, che essa ha in grammatica di “chi o cosa compie l’azione”, ma nel senso di “ciò che è oggetto dell’attenzione”. Il “soggetto” è in un certo senso “il protagonista” della situazione. In una fotografia, il soggetto è ciò che il fotografo ha selezionato dal contesto e sul quale ha focalizzato la propria attenzione. Anche se sono presenti altri\nelementi ne interessa solo uno in particolare. Il soggetto della fotografia è di norma a sua volta composto da varie parti di figure. Se fotografiamo una persona la sua figura sarà composta dalle aree che costituiscono la testa, il corpo gli arti ecc.. Quando la nostra attenzione si focalizza sull’immagine della persona, solo questi elementi vengono presi in considerazione, mentre tutto il resto presente nella fotografia passa in secondo piano, diventando “figure di sfondo”. A tuttora non sono particolarmente soddisfatto di questa terminologia. Ho pensato ad alcune alternative. Si potrebbero usare termini del tipo “soggetti delle rappresentazioni”, oppure il generico “oggetti”, o “oggetti cognitivi”, oppure ancora “atomi cognitivi”, o “esplicitazioni emergenti” o altri ancora, ma per il momento mi sembra che quello di “soggetto cognitivo”, da intendersi appunto come quella particolare informazione che è per determinati processi il “soggetto” delle attività cognitive, sia quello che rende meglio il senso del concetto che intendo esprimere.\nIn generale possiamo dire che può essere “soggetto cognitivo” ogni porzione di informazione che è legittimante separabile dal contesto e considerabile come una rappresentazione di una cosa a se stante. Vedremo che i “soggetti cognitivi” si prestano naturalmente ad una organizzazione per livelli gerarchici. Ve ne saranno di basso livello, di vari livelli intermedi, e di alto livello. Alcuni di questi ultimi somigliano fortemente ai nostri concetti. Personalmente parto del presupposto che la presente è in fin dei conti una teoria “solo computazionale” della cognizione e, a rigore, non esiste la prova che anche le nostre facoltà mentali superiori, i nostri pensieri, nella loro interezza, possano essere ricondotti a “pura computazione classica”. Se così fosse, allora effettivamente molti soggetti cognitivi di medio e di alto livello corrisponderebbero a quelli che sono per noi i concetti. Nel contempo è anche vero che a basso livello di rappresentazione si possono individuare soggetti cognitivi molto semplici, come ad esempio il riconoscimento di una particolare categoria di linee di bordo, o di particolari ombreggiature, o particolari “texture” ecc.. Se utilizzassi il termine concetto per quelli di livello medio alto, dovrei utilizzare un termine del tipo “sub-concetto” per quelli di livello inferiore. Ad ogni modo il rispetto che nutro per il valore della consapevolezza umana e per i misteri che comunque permangono sulla sua natura, mi spingono a utilizzare una terminologia diversa. Nonostante alcuni risultati indubbiamente incoraggianti che ho ottenuto, continuo a considerare i soggetti cognitivi di livello più elevato, che come vedremo sono anche quelli più astratti e più somiglianti agli elementi che costituiscono le nostre facoltà superiori, come delle “emulazione” delle nostra capacità di concettualizzare. Un primo approccio intuitivo.\nAd una concezione intuitiva dell’idea che sto proponendo si può arrivare in maniera empirica da una semplice analisi introspettiva di come tutti noi pensiamo. Tutti abbiamo esperienza di come naturalmente tendiamo a suddividere il mondo conosciuto in singole cose, ogni una delle quali può in linea di massima essere considerata come entità a se stante. Si può notare come sia una\ncaratteristica intrinseca di tale processo, il fatto che il pensiero della cosa in questione deve essere discriminabile e quindi isolabile in modo univoco, dalla pluralità di tutti i contesti in cui appare. Esprimiamo questo fatto dicendo appunto che queste rappresentazioni delle singole cose costituiscono dei “soggetti autonomi”. È chiaro però che al momento sto parlando primariamente di una funzione mentale, quindi cognitiva, prima ancora di una proprietà del mondo reale. In questo senso si tratta di soggetti relativi alla cognizione quindi appunto di “soggetti cognitivi”. Questo nostro modo di suddividere la conoscenza è un processo naturale che ogni uno di noi mette in atto in maniera del tutto automatica, senza avere precisa cognizione di come esso avvenga. È chiaro che se vogliamo comprendere i fondamenti della cognizione è importante capire quale sia la sua logica, quali siano i principi su cui si basa. Già il fatto stesso di pensare che si tratti di una suddivisione di informazione, costituisce un’ipotesi sulla natura di questa nostra facoltà. Serve però anche capire quale sia la sua funzione. L’idea che viene sostenuta nelle pagine che seguono è che essa sia sostanzialmente quella di permettere l’utilizzo della nostra conoscenza delle “regole del mondo”. L’idea sottesa a questa interpretazione è che i soggettivi cognitivi fungano da “centri di riconoscimento” delle informazioni e che debbano con ciò anche assumere il ruolo dei “ punti di appoggio” per la decodifica, l’implementazione e l’utilizzo di pressoché tutte le regole che costituiscono la conoscenza.\nApproccio ontologico."
    }, {
      "heading" : "Da un punto di vista ontologico il concetto di soggetto cognitivo può essere posto in relazione a quello di struttura emergente. I soggetti cognitivi sono, almeno in",
      "text" : "buona parte, l’equivalente a livello di rappresentazione interna, delle strutture e degli schemi emergenti della realtà esterna. Le “cose concrete del mondo”, i singoli oggetti che vediamo e nominiamo sono, per un sistema cognitivo, strutture, proprietà strutturali e schemi emergenti. È naturale che le rappresentazioni interne vadano distinte le une dalle altre in funzione di come sono naturalmente distinguibili le corrispondenti strutture della realtà, ovvero appunto, in base alle loro proprietà di emergenza. Ricordo che considero l’essere emergente una proprietà oggettiva. Vanno fatte alcune precisazioni. In primo luogo in un sistema cognitivo reale vi possono essere varie imperfezioni nella capacità di conoscere e può quindi capitare che siano isolati dei soggetti cognitivi illusori che non corrispondono a reali strutture emergenti. Un’altra nota da fare è che molti soggetti possono riferirsi non solo a proprietà della realtà esterna ma anche a stati e proprietà che sono interne allo stesso sistema di conoscenza. Il sistema stesso può in molti contesti pratici, e deve necessariamente in quello più generale, essere considerato come facente parte integrante della realtà che si vuole rappresentare. Ci possono essere della “meta rappresentazioni” che si riferiscono all’attività stessa di costruire ed elaborare rappresentazioni. Inoltre\npossiamo costruire rappresentazioni di mondi verosimili, o che comunque osservano solo una parte delle regole a cui è soggetta la nostra realtà. In altre parole possiamo usare la fantasia. Ad ogni modo si può proporre una definizione “ontologica” del concetto di “soggetto cognitivo” come: l’esplicitazione di quelle rappresentazioni che corrispondono a reali strutture, proprietà strutturali e schemi emergenti, sia della realtà esterna oggettiva, ma anche di stati interni e delle realtà possibili.\nApproccio funzionale\nEsiste però un altro approccio alla questione che è probabilmente più importante da un punto di vista operativo. Si deve, infatti, tenere conto che per quanto varie possono essere le attività di elaborazione interna di un sistema cognitivo, non è difficile convenire che esse devono tutte basarsi sull’applicazione di regole. Per convincersi di ciò basta, ragionando per assurdo, provare ad identificare un’attività cognitiva che possa essere condotta senza ricorrere al loro utilizzo. Non è difficile concludere che in pratica non ne esistono. Ne consegue che l’informazione che è presente all’interno di un sistema cognitivo è utile, e trova con ciò il suo motivo di essere, se permette di codificare e utilizzare delle regole di qualche tipo. La funzione primaria di queste suddivisioni, classificazioni e codificazioni di informazione che chiamo soggetti cognitivi è quella di massimizzare la capacità di sfruttare le regole che si manifestano nell’ambiente ai vari diversi livelli di emergenza.\nSi può proporre la seguente definizione: In generale i soggetti cognitivi corrispondono a quelle suddivisioni e codificazioni dell’informazione, che consentono di implementare utilmente delle regole.\nQuesta definizione appare particolarmente utile poiché è quella che individua, da un punto di vista operativo, quella che penso sia la vera funzione dei soggetti cognitivi:\nI soggetti cognitivi fungono da punti di riferimento per l’implementazione e l’utilizzo delle regole.\nQuesta definizione non è sostanzialmente in contrasto con il punto di vista ontologico. In effetti, secondo il principio enunciato nella sezione precedente, una struttura della realtà esterna è emergente se per essa si manifesta un fenomeno di dipendenza funzionale con altre strutture. Questo fenomeno può essere fatto corrispondere alle leggi fisiche che ne determinano l’evoluto, o ai loro effetti. Tali leggi costituiscono a loro volta “le regole” cui è soggetta la realtà. Vedremo tuttavia che esistono una serie di difficoltà che impediscono che, di fatto, vi possa essere una corrispondenza completa tra le leggi fisiche e le regole che\neffettivamente un sistema cognitivo è in grado di identificare e di utilizzare. Vedremo quindi che all’atto pratico un sistema cognitivo sarà in grado di far corrispondere un soggetto cognitivo a una struttura emergente solo nella misura in cui questa da luogo a regole accessibili ed effettivamente utili per le proprie attività di elaborazione interna. Con il proseguire dell’esposizione sarà chiaro che un sistema cognitivo è in grado di dare un senso all’informazione che riceve in input, nella misura in cui riesce ad associarla a delle regole utili.\nAlcune proprietà dei soggetti cognitivi."
    }, {
      "heading" : "In questo paragrafo illustro alcune proprietà significative dei soggetti cognitivi che possono contribuire alla loro caratterizzazione.",
      "text" : "Non è difficile convenire che la rappresentazione strutturale che costituisce un certo soggetto cognitivo, può svolgere la sua funzione entro un sistema di conoscenza, solo qualora esiste un meccanismo in grado di produrre un’unica particolare informazione “che la rende esplicita in quanto ente complesso” e che le deve essere associata in maniera univoca. Solo in questo modo, infatti, può essere attuata la funzione di riconoscimento. Si tratta dell’applicazione del principio di convergenza delle verifiche enunciato nel capitolo precedente: “per rendere esplicita una certa struttura, o di una certa proprietà strutturale, all’interno di un sistema cognitivo, è sempre comunque necessario far convergere verso un unica informazione tutte le verifiche della presenza degli elementi che la definiscono”.\nSi noti che questa proprietà nel contesto cognitivo svolge una funzione equivalente al criterio di emergenza nella realtà esterna. In effetti, secondo questo criterio, una certa struttura (o una proprietà strutturale) è emergente qualora è in grado con la sua presenza, quindi con il complesso di tutto ciò che la definisce, di generare una dipendenza funzionale con altre strutture. In modo analogo una certa rappresentazione svolge la sua funzione di soggetto cognitivo entro un sistema di conoscenza quando è in grado di far accadere qualcosa a livello di elaborazione interna. Per far ciò è necessario passare attraverso un processo di convergenza delle verifiche della presenza di tutti gli elementi che contribuiscono a definire l’oggetto complesso."
    }, {
      "heading" : "La certificazione della presenza di rappresentazioni di strutture e proprietà",
      "text" : "strutturali emergenti è, come detto, un passaggio obbligato nell’elaborazione cognitiva dell’informazione. Questo è vero perché, se e solo se, si certifica la presenza di questi “oggetti” diviene allora possibile la decodifica delle regole emergenti. L’insieme delle rappresentazioni delle strutture, delle proprietà e relazioni strutturali e delle regole emergenti, costituiscono la base portante di ogni attività cognitiva. Un sistema cognitivo è fatto di queste cose!\nL’operazione di rendere esplicita, con una informazione univoca, qualcosa che è di per se stessa un entità complessa (nel senso di composta da una pluralità di parti), “di segnalare la complessità”, è dunque cruciale e onnipresente nell’attività cognitiva.\nPongo l’accento sui seguenti punti:\n Molto spesso l’informazione da segnalare è selezionata entro la rappresentazione di una situazione più ampia dove compare mescolata a\nmolta altra. Si tratta quindi di un processo di evidenziazione e separazione di informazione.\n Queste informazioni sono di norma riutilizzabili, spesso potenzialmente all’infinito, quindi ha senso memorizzarle come “soggetti” a se stanti.\n Nell’implementazione pratica dei processi di elaborazione d’informazione è utile (in pratica necessario) predisporre dei dispositivi (algoritmici in\ngenerale, ma in taluni casi possono essere anche fisici) che si occupano proprio di riconoscere nei dati che ricevono in input, e di segnalare al resto del sistema cognitivo, l’avvenuto riconoscimento (o la chiamata in causa) della presenza di quella specifica informazione complessa. Secondo i casi questi dispositivi risponderanno quindi a specifiche strutture o a specifici schemi (che dovranno avere memorizzato a loro interno), o a specifiche proprietà e relazioni strutturali (e quindi dovranno essere in grado di computare gli algoritmi necessari alla loro identificazione), oppure a specifici morfismi (e saranno quindi in grado di riconoscere intere categorie di strutture o di proprietà strutturali, o entrambe le cose). L’informazione specifica che il singolo dispositivo è in grado di selezionare, riconoscere, e segnalare, costituisce il “soggetto” della sua specifica attività.\nOrdinamento gerarchico dei soggetti cognitivi.\nI soggetti cognitivi si prestano in modo naturale a un ordinamento gerarchico. Possono essere soggetti cognitivi legittimi anche insiemi, o meglio particolari “insiemi strutturati”, di altri soggetti. I primi si possono considerare allora di “livello gerarchico superiore” rispetto ai secondi. Sono spesso degli utili soggetti cognitivi quelli che costituiscono un’astrazione e/o una generalizzazione di altri di livello gerarchico inferiore. Spesso le operazioni di astrazione e generalizzazione si eseguono attraverso delle operazioni di derivazione strutturale, in particolare con operazioni di quoziente e di morfismo. Le operazioni di quoziente cambiano “la scala” alla quale si rappresenta la struttura di partenza, mentre le operazioni di morfismo inibiscono parte di ciò che rende distinguibili le sue parti componenti.\nCredo che la gerarchia dei soggetti cognitivi costituisca un principio di ordinamento naturale secondo cui va organizzata l’informazione all’interno di un sistema cognitivo: per forza di cose, per come l’informazione cognitiva è definita, è necessario passare attraverso quest’ordinamento. In realtà penso esistano due principi generali di ordinamento delle informazioni: uno stabilito sostanzialmente dalle modalità con le quali esse possono essere riconosciute a partire dai “dati sensoriali” (passando attraverso le varie ricostruzioni delle strutture macroscopiche, alla loro analisi strutturale ecc…) e uno stabilito dalla “logica di utilizzo” di queste informazioni. In generale l’informazione all’interno di un sistema cognitivo è utile se permette di utilizzare delle regole. Credo che le regole, a loro volta, permettono sostanzialmente di fare due cose: prevedere l’evoluzione della realtà, e pianificare in modo finalizzato le azioni che si possono compiere. Ma le informazioni devono anche essere prima riconosciute, e non è detto che le caratteristiche strutturali (le “features”), che ne permettono il riconoscimento siano le stesse che determinano la “logica”: vale a dire il complesso delle regole utili da associare all’informazione individuata. Per questo motivo può accadere che i principi di ordinamento gerarchico seguano almeno due direzioni distinte: una di analisi strutturale per il riconoscimento delle informazioni, e un’altra per l’implementazione funzionale delle regole e l’utilizzo delle stesse. In questo capitolo ho puntato l’attenzione sul fatto che in generale all’interno di un sistema cognitivo l’informazione deve essere opportunamente suddivisa e classificata. L’idea è che ogni suddivisione di informazione che goda di una qualche forma di autonomia costituisce di per se un “soggetto” che può essere degno di attenzione da parte di qualche processo cognitivo. Buona parte di questi soggetti sono reciprocamente legati: sia attraverso delle regole che permettono il loro utilizzo, e sia da rapporti gerarchici.\nDalle rappresentazioni strutturali ai concetti.\nPer come sono stati definiti, alla categoria dei soggetti cognitivi appartengono cose molto semplici come lo sono molti elementi strutturali che corrispondono a dettagli, per esempio: la classificazione della curvatura delle linee di bordo, la presenza di spigoli, la presenza di una concavità, la sua direzione nello spazio, ecc.. Nel contempo però cadono sotto la stessa categoria le rappresentazioni complete degli oggetti reali, nella loro forma spaziale tridimensionale, e sono inoltre considerabili soggetti cognitivi anche molte rappresentazioni molto più astratte e generali che assomigliano fortemente ai nostri concetti. Un oggetto concreto, realmente esistente, come una sedia o un tavolo, ha sempre ovviamente una struttura particolare. Ma questa struttura non costituisce la nostra rappresentazione del concetto generale di sedia o di tavolo. Cosa sono allora i concetti? L’idea che propongo è che tutte le cose che sono sedie o tavoli hanno delle caratteristiche in comune, che possono essere sia proprietà strutturali, e sia, e\nquesto è un punto molto importante, delle proprietà funzionali, che risultano definite dal complesso delle regole ad essi applicabili. In base a quanto abbiamo visto fino ad ora, possiamo avanzare delle ipotesi sulle proprietà strutturali comuni che devono avere (quasi) tutte le istanze specifiche di un soggetto concreto, come una sedia. Possiamo infatti dire che “molto spesso” per avere una sedia ci deve essere un piano orizzontale di forma grossomodo quadrata, il quale deve avere dimensioni contenute entro certi limiti, non deve essere troppo lungo o troppo largo (per distinguerla ad esempio la sedia da una panchina), e che si trova ad una certa altezza da terra. Ci devono inoltre essere in genere, ma non necessariamente, quattro gambe, e uno schienale, posto anche questo ad una certa altezza, e che forma con la seduta un angolo vicino alla perpendicolarità ecc… Utilizzando una logica sfumata possiamo pensare di mettere assieme tutte queste proprietà strutturali, e varie altre, e utilizzarle per proporre una prima definizione di qualcosa che si avvicina al concetto di sedia. Se si riflette sulla questione non è difficile rendersi conto che una costruzione di questo tipo del “concetto sedia” mostra una certa limitata funzionalità, ma in molte situazioni non risulta applicabile. La questione è complessa e dipende dal fatto che le nostre concettualizzazioni sono formulate non solo in base alle proprietà strutturali che gli oggetti concreti hanno, ma anche in funzione delle implicazioni che possono avere, e in particolare dall’uso che se ne può fare. I soggetti sono spesso definiti in base alle loro “proprietà funzionali”. Credo che le funzioni che un certo oggetto può assumere siano associabili allo stesso tramite il complesso delle regole che lo stesso contribuisce a definire. Ritengo comunque che le proprietà strutturali siano essenziali per poter riconoscere tutte le altre. Cerco di spiegare meglio questa idea. Quando osserviamo una certa cosa, o un certo fenomeno, i nostri sensi ci forniscono essenzialmente solo delle informazioni sulle proprietà strutturali dell’oggetto. Sono però le nostre conoscenze preesistenti del mondo e soprattutto delle sue regole, che ci permettono di associare a queste informazioni strutturali anche le rappresentazioni delle proprietà funzionali dell’oggetto. Le proprietà funzionali dipendono dalle regole che sono associate all’oggetto e che spesso riguardano le “azioni” e “le attività”, che con esso si possono compiere. In certi contesti possiamo chiamare “sedia” una cosa che possiede proprietà strutturali molto distanti da quelle di una “sedia standard”. Se ci troviamo all’aperto, in mancanza di meglio, possiamo chiamare sedia anche una pietra qualora questa possa svolgere una determinata funzione. Una cosa interessante da notare è che le capacità di concettualizzare dipendendo fortemente dalla nostre conoscenze del mondo, e per tale motivo esse sono soggette ad evolversi nel tempo. Svariati studi sullo sviluppo cognitivo dei bambini, a partire da quelli di Piaget, mostrano alcuni degli aspetti maggiori di come la capacità di concettualizzare si evolve durante l’apprendimento. Per un bimbo, che è un esploratore cognitivo del mondo alle prime armi, i concetti sono formulati in modo semplice. Per un sistema cognitivo “alle prime armi”, il concetto di sedia costruito in base al riconoscimento delle sole proprietà strutturali, potrà essere un buon primo prototipo di riferimento.\nUn idea importante è che concetti che riguardano astrazioni di comportamenti che sembrano difficili da definire in termini puramente computazionali, potrebbero essere implementati, e quindi definiti, sulla base di operazioni di classificazione e di astrazione di schemi comportamentali standard, nonché delle stesse operazioni di “gestione interna” dei processi cognitivi. Semplificando un po’ le cose credo sia corretto pensare all’attività cognitiva come essenzialmente proiettata all’azione e che esiste il modo di rappresentare, in maniera computazionale, i passaggi obbligati di ogni attività di pianificazione della azioni che sono destinate ad uno scopo. Queste rappresentazioni consistono in schemi che rappresentano i comportamenti. Sono quindi, per l’appunto, degli “schemi comportamentali”. Per gli schemi come detto, valgono molte delle cose dette in generale per le strutture di prima specie. Anche sugli schemi si possono eseguire operazioni di derivazione e si possono in questo modo ricavare astrazioni degli schemi comportamentali di base. Un idea importante è che anche concetti astratti e apparentemente difficili da “imbrigliare” con precisione, come ad esempio quello di “impedimento”, o quello di “vincolo”, possano in realtà essere definiti con opportune operazioni di analisi a partire proprio dalla generalizzazione e astrazione di schemi comportamentali, e di quelli che rappresentano la “gestione delle fasi salienti” degli stessi processi cognitivi, osservati dall’interno (introspettivamente), o meglio nella misura nella quale essi si manifestano nel linguaggio."
    }, {
      "heading" : "Un altro concetto, sul quale ritornerò sul prossimo capitolo, riguarda il ruolo",
      "text" : "“motivazionale” che particolari soggetti cognitivi possono assumere. Penso che vari “obiettivi da raggiungere” e “pericoli da evitare” possano essere formulati in termini di soggetti cognitivi ai quali è attribuita una speciale funzione di “desiderabilità” (che può essere positiva o negativa). Questa funzione potrebbe fornire un modello per comprendere come finalizzare l’attività cognitiva, per come renderla utile indirizzandola verso degli scopi. Un obiettivo da raggiungere potrebbe consistere in una situazione caratterizzata dalla presenza di specifici soggetti cognitivi (spesso in specifiche relazioni), che è valutata, per qualche motivo, come “desiderabile”. Parallelamente si possono definire delle situazioni indesiderabili. È probabile che se queste situazioni sono particolarmente importanti, possano essere classificate opportunamente, e costituire a loro volta dei singoli soggetti cognitivi a se stanti di medio o alto livello di astrazione.\nPrima di passare al capitolo successivo penso sia utile far notare che quanto visto per i soggetti cognitivi, e in particolare:\n la necessità di produrre una singola informazione elementare che segnala e certifica la loro presenza nella situazione rappresentata,\n e il fatto che queste singole informazioni possono essere usate per codificare altri soggetti cognitivi di livello gerarchico superiore e per\ncodificare regole valide;\nimplica che all’interno di un sistema cognitivo l’informazione dovrebbe essere organizzata secondo una struttura a reti. I nodi di questa reti potrebbero corrispondere alle informazioni che esplicitano il riconoscimento dei singoli soggetti cognitivi.\nCapitolo 6\nAlcuni approfondimenti sulle regolarità e sulle regole."
    }, {
      "heading" : "Indice del capitolo",
      "text" : " Introduzione\n Regole e regolarità\n Le regole utili vincolano ma non troppo\n Regole procedurali e regole vincolanti nei risultati\n Le regole della fisica e dei sistemi strettamente deterministici\n Regole operazionali e regole associative\n Sull’importanza e sulla decodifica delle regole associative\n Concetti di “microsituazione” e di “insieme strutturato” di soggetti cognitivi."
    }, {
      "heading" : "Introduzione.",
      "text" : "La seconda congettura di riferimento, la quale afferma che ogni regolarità consiste sempre in coincidenze strutturali, sembra essere molto promettente. Essa sembra funzionare da principio di riferimento in grado di risolvere una parte importante delle problematiche che s’incontrano nella scienza cognitiva, in intelligenza artificiale, e in varie altre discipline. In modo particolare essa si dimostra molto potente quando è combinata con le idee illustrate sul fenomeno dell’emergenza, quindi con le idee di struttura e di logica emergente, con le operazioni di derivazione strutturale (vale a dire con i concetti di struttura derivata e di proprietà strutturale), e con il concetto di soggetto cognitivo. Una delle idee fondamentali è che partendo dal basso, vale a dire dalle rappresentazioni dei sistemi di computo strutturale di base, sia possibile procedere in una serie di operazioni di derivazione strutturale capaci di mettere in luce la comparsa di tutta una serie di logiche emergenti. Queste ultime consistono in complessi di regole affidabili che coinvolgono strutture e schemi derivabili da quelli di base. È intrigante l’ipotesi che siano queste logiche emergenti a costituire il patrimonio più importante per l’attività cognitiva. Un aspetto molto importante di questo fenomeno è che procedendo verso l’alto, lungo il processo di derivazione strutturale, compaiono regole, e complessi di regole, che sono tutt’altro che facilmente deducibili da quelle di base."
    }, {
      "heading" : "I processi di derivazione strutturale consentono di stratificare le varie rappresentazioni del mondo, producendo diversi livelli di rappresentazione.",
      "text" : "Man mano che si procede dal basso verso l’alto, si passa spesso da rappresentazioni che sono molto contestualizzate e per le quali sono applicabili insiemi di regole di validità solo locale, a rappresentazioni di “entità astratte” che sono molto più generali e consentono l’individuazione di regole che, pur essendo applicabili solo ad alto livello, sono spesso molto più generali e potenti. Un processo di derivazione di rappresentazioni strutturali che procede dal basso verso l’alto accompagnato da processi che cercano di individuare le regolarità che si presentano ai vari livelli, sarà soggetto naturalmente anche a trovare le analogie che spesso si manifestano in situazioni differenti. Due o più situazioni sono “analoghe” quando dalle due è possibile estrarre una struttura o uno schema comune. Sospetto che questo avvenga in maniera automatica, quando si procede a una descrizione della situazione a un livello più alto. In una parte importante dei casi ciò avviene perché nella descrizione di alto livello si costruiscono, in maniera legittima, delle rappresentazioni che, di fatto, inibiscono una serie di differenze che sono presenti in quelle di livello inferiore. Altro aspetto fondamentale è che tale modo di procedere per derivazioni successive, partendo da rappresentazioni concrete per generarne altre più astratte e generali, è imposto in maniera “naturale” dallo stesso manifestarsi di regole emergenti utilizzabili. Sono queste, infatti, che danno senso alle operazioni di derivazione. Non sarebbe di alcuna utilità procedere con un’operazione di quoziente per individuare una certa astrazione, se questa non fosse soggetta a qualche regolarità che rende tale rappresentazione riutilizzabile al fine di poter con essa compiere, in ultima analisi, delle utili previsioni ed inferenze."
    }, {
      "heading" : "Regole e regolarità",
      "text" : ""
    }, {
      "heading" : "In generale possiamo dire che, dal punto di vista dell’attività cognitiva, il",
      "text" : "concetto di regolarità sottende a un approccio passivo: le regolarità sono fenomeni che accadono nella realtà; esse, in un certo senso, sono semplicemente osservate da un sistema cognitivo senza che ci sia un approccio “attivo” da parte del sistema stesso. Si manifestano, come detto, sotto forma di qualche tipo di coincidenza strutturale. Diversamente le regole implicano un ruolo attivo da parte di un sistema cognitivo: una regola è qualcosa che dice come si deve procedere."
    }, {
      "heading" : "Le regole utili vincolano ma non troppo.",
      "text" : "Penso che una buona definizione operativa del concetto di regola, quando applicata al dominio delle rappresentazioni cognitive, è quella che si appoggia al concetto di vincolo."
    }, {
      "heading" : "In generale possiamo dire che una regola è costituita da uno o più “vincoli”",
      "text" : "che devono essere rispettati. Questi vincoli sono esprimibili, in ultima analisi, in termini di coincidenza tra strutture, o tra schemi, che devono comparire in qualche punto dell’attività di elaborazione che il sistema cognitivo esegue (anche se talvolta tali coincidenze sono parziali, il concetto resta valido). Questa definizione quindi è ben compatibile con la seconda congettura di riferimento. Come già affermato, credo la realtà sia comprensibile, e quindi conoscibile, nella misura in cui essa è soggetta a regolarità. A livello emergente, e solo in esso, benché queste regolarità costituiscano dei vincoli, nello stesso tempo permettono spesso una certa libertà di scelta di azione: quindi, a livello emergente, le regole vincolano ma non troppo! Questo è un punto assai importante perché se non ci fosse questa libertà di scegliere come agire, la stessa attività cognitiva non avrebbe senso! Le nostre rappresentazioni interne della realtà sono utili se ci consentono di fare delle previsioni di come può evolvere la situazione in funzione delle nostre possibili azioni. Noi possiamo eseguire delle simulazioni interne dei possibili scenari e in funzione di queste “scegliere” cosa ci conviene fare. Possiamo “decidere” quali azioni è utile intraprendere affinché la realtà evolva verso quella che giudichiamo essere “la migliore tra le situazioni che ci sembra possibile ottenere”. Se, per assurdo, a ogni livello di emergenza, la realtà fosse soggetta a regole “totalmente vincolanti”, che non lasciano libertà di azione, quale utilità avrebbe la capacità di conoscere? È facile convenire che in una simile situazione le facoltà intellettive umane non si sarebbero mai evolute poiché non avrebbero offerto alcun vantaggio."
    }, {
      "heading" : "Un fatto sorprendente è che questa libertà di scelta sembra manifestarsi solo a livello emergente, mentre a livello di fisica di base, almeno secondo la",
      "text" : "concezione “classica” della fisica, le cose appaiono molto diverse. In effetti, a questo livello le regole sono strettamente e totalmente vincolanti, non sembra esserci alcuna libertà di scelta! Questo fatto, per certi versi paradossale, è solo uno degli aspetti che differenziano le regole che valgono ai livelli di base rispetto a quelle che si manifestano ai livelli emergenti.\nÈ dunque molto importante distinguere tra regole di base e regole emergenti."
    }, {
      "heading" : "In generale, le regole dei livelli di base manifestano queste interessanti",
      "text" : "proprietà:\n Sono totalmente vincolanti.\n Sono spesso “subite”, le persone sono passive di fronte ad esse, sono quindi fenomeni che succederanno indipendentemente dalla nostra\nvolontà!\n Sono regole operazionali.\n Non possono computare in negativo, nel senso che non possono essere definite “sulla mancanza di qualcosa”.\n Sono regole certe, che funzionano sempre.\nSolo procedendo dal basso verso l’alto lungo i processi di derivazione strutturale, e di astrazione, compaiono regole emergenti che hanno proprietà diverse:\n Spesso sono solo parzialmente vincolanti.\n Noi possiamo avere un ruolo attivo di scelta!\n Possono essere formulate in maniera “associativa” e non solo operazionale.\n Posso computare anche in negativo, ovvero sulla mancanza di qualcosa.\n Ci possono essere regole utili che non sono “sicure al 100%”, ma che hanno solo una certa probabilità di funzionare.\nRegole procedurali e regole vincolanti nei risultati."
    }, {
      "heading" : "In generale possiamo dire che una regola consiste nell’esistenza di alcuni",
      "text" : "vincoli, che possono essere sempre espressi, in ultima analisi, in termini di coincidenza strutturale (o anche di “somiglianze” strutturali). Secondo i casi il vincolo può consistere: o nel modo nel quale si deve procedere, o nei risultati che si devono ottenere."
    }, {
      "heading" : "Se i vincoli che determinano la regola, agiscono a livello di “cosa si deve",
      "text" : "fare”, possiamo dire di essere in presenza di una regola procedurale. In questo caso è quindi il modo con il quale si deve procedere, ad essere in qualche misura vincolato, e, a seconda dei casi, può esserlo totalmente o solo parzialmente.\nDiversamente ci possono essere situazioni nelle quali è lasciata libertà di azione sul come affrontare un certo problema, ma il vincolo che viene imposto riguarda i risultati da ottenere. In questo caso possiamo quindi parlare di regola vincolante sui risultati."
    }, {
      "heading" : "Le regole della fisica e dei sistemi strettamente deterministici.",
      "text" : ""
    }, {
      "heading" : "In fisica lo stato istantaneo di un sistema può essere rappresentato in termini strutturali, o più precisamente con funzioni a molte variabili che possono",
      "text" : "essere interpretate, per estensione, come strutture continue. L’evoluzione del sistema può essere calcolata tramite degli operatori, più precisamente tramite degli operatori differenziali, che a loro volta possono, alla fin fine, essere espressi in termini di schemi che rappresentano la successione delle operazioni differenziali elementari da compiersi (che a rigore andrebbero applicate sul continuo; su grandezze infinitesime per un numero infinito di volte…). In genere un operatore differenziale consiste in un’espressione che contiene, tra gli altri, operatori di derivazione e integrazione. Con questi possiamo scrivere delle equazioni che consentono di calcolare, in linea di principio, come il valore di una singola variabile si evolve nel tempo. Queste idee possono essere estese ad ogni sistema che può essere, almeno potenzialmente, rappresentato in maniera completa ed esaustiva in termini di computo strutturale. In questi casi lo stato istantaneo del sistema è rappresentato da strutture, e la sua evoluzione può essere computata da operatori. In generale rappresentazioni strutturali e operatori esauriscono tutta l’informazione necessaria per determinare l’evoluzione di un sistema strettamente deterministico. Possono esistere sistemi strettamente deterministici che sono emergenti rispetto al substrato fisico sottostante. Anzi molto spesso questi sistemi possono essere implementati su substrati alquanto differenti. Ad esempio un circuito logico digitale può essere realizzato in molti modi differenti: con dispositivi elettronici, con congegni meccanici o idraulici, e in moltissime altre maniere. Le evoluzioni temporali di questi sistemi sono governate da regole emergenti. Per i sistemi strettamente deterministici le regole da applicare sono totalmente vincolanti, non lasciano quindi alcuna possibilità di scelta. In questi casi i vincoli determinano come si deve procedere, quali operazioni sono da compiere. Abbiamo quindi a che fare con regole di tipo procedurale.\nRegole operazionali e regole associative."
    }, {
      "heading" : "Un altro importante modo per classificare le regole è quello che si basa sulla",
      "text" : "distinzione tra regole operazionali e regole associative. Per regole operazionali intendo sostanzialmente tutte quelle che sono implementate tramite funzioni che “calcolano” il proprio valore di output, e che non si basano principalmente su “associazione già memorizzate” tra variabili di ingresso e risultati da produrre in uscita. Le regole operazionali possono essere “ben definite” in maniera rigorosa e precisa, a partire dalle operazioni di computo strutturale di base, per arrivare, tramite combinazioni\ndi queste alle operazioni matematiche sofisticate. Ricordo che, come mostrato nel capitolo 2, comprendono anche quelle che possono essere considerate la generalizzazione, nell’ambito della teoria strutturale, delle operazioni matematiche classiche. Sono regole operazionali quelle che utilizzano equazioni, ma rientrano nella categoria anche molti algoritmi anche complessi. In genere, alle regole operazionali è possibile associare un singolo operatore. Le regole operazionali consistono dunque, in una successione ben definita di operazioni di computo strutturale. Tale successione di operazioni è un algoritmo e costituisce “lo schema dell’operatore” da utilizzare. Le regole operazionali in generale agiscono su strutture di prima specie producendo altre strutture di prima specie. In taluni casi possono agire anche sulla struttura di operatori producendo altri operatori, ma anche in questi casi si tratta sempre di azioni riconducibili ad operazioni effettuate su strutture. Quando si utilizza una regola operazionale deve essere specificato lo stato di partenza, quindi l’informazione che lo definisce, che è costituta dalla rappresentazione della struttura di partenza e dell’operatore che viene applicato. Abbiamo una situazione di questo tipo:\n Stato iniziale costituito da: struttura di partenza A e schema dell’operatore Op da applicare. Quindi si applica Op(A).\n Stato finale costituito dalla struttura B che si ottiene: ( B = Op(A) )"
    }, {
      "heading" : "In generale è ovvio che per utilizzare una regola operazionale è necessario conoscere la sequenza delle operazioni da compiere. In altre parole deve",
      "text" : "essere rappresentato lo schema che definisce l’algoritmo da utilizzare, si deve inoltre disporre dei congegni fisici che siano in grado di espletare le singole operazioni di computo strutturale. Ha senso però chiedersi se esistono altri possibili modi di procedere. In particolare se è possibile implementare delle regole in modo diverso: senza necessariamente dover conoscere, o dover applicare, gli algoritmi, i calcoli specifici, vale a dire senza utilizzare delle regole operazionali. La risposta a questa domanda è positiva. Questo avviene ogni qualvolta si può costruire direttamente un’associazione tra “la situazione iniziale” e “ la situazione finale” senza dover conoscere l’operatore che sta agendo. Consideriamo il caso in cui ogni volta che si presenta la situazione che indico con A allora sistematicamente si ottiene la situazione B, si può allora procedere ad “associare” direttamente B come “conseguenza” di A. Abbiamo quindi l’associazione diretta tra due situazioni A e B . In questo caso posiamo dire che “A implica B”. Si noti che è qualcosa che assomiglia ad una forma, forse grezza, del “modus ponens” utilizzato in logica: [(A"
    }, {
      "heading" : "B) ∧ A] B . Anche se va tenuto presente che stiamo trattando",
      "text" : "rappresentazioni strutturali e non proposizioni.\nCredo si possa mostrare che, almeno entro un contesto deterministico, quello associativo e quello operazionale, possono alla fine dei conti essere considerati come due aspetti dello stesso fenomeno. Sia data una struttura iniziale A e sia vero che su di questa agisce in modo regolare un certo operatore specifico Op che genera la struttura B. Ciò significa che ogni qualvolta si presenta la struttura A su essa agisce sempre e comunque Op e viene generata B. Si consideri ora il complesso della struttura A +(t)B (A composta, o associata, con B, nel tempo o in taluni casi anche nello spazio). Tale struttura costituisce dunque una “regola” nel senso indicato più sopra. Dato che per ipotesi ogni volta che si presenta A sicuramente viene generata anche B si può sfruttare tale fatto per effettuare inferenze."
    }, {
      "heading" : "La composizione A +(t)B sarà allora una “regola associativa”.",
      "text" : "Semplicemente vengono “associate” A e B in una relazione funzionale di causa ed effetto. Quest’argomentazione vale fin tanto che si opera con strutture esattamente ben definite e entro un ambiente dove l’operatore Op è sempre lo stesso. Esistono molti sistemi fisici, dove è in pratica impossibile partire da “situazioni fisicamente del tutto identiche”. In realtà le regole associative molto raramente sono applicabili per prevedere l’evoluzioni di sistemi reali rappresentati a “basso livello di astrazione”. Ma si può verificare che esistono moltissime situazioni pratiche nelle quali si possono costruire delle rappresentazioni più astratte dove le regole associative funzionano molto bene.\nIn fisica e nelle scienze esatte siamo abituati ad utilizzare regole espresse in forma operazionale. Queste hanno in genere un campo di validità molto ampio e possono essere espresse in forma compatta, richiedono cioè una quantità limitata di memoria per essere rappresentate. Nella simulazione scientifica le regole operazionali svolgono sicuramente il ruolo più importante."
    }, {
      "heading" : "Ma nella pratica concreta dell’attività cognitiva le regole operazionali",
      "text" : "possono essere applicate con successo solo in domini particolari: quando si ha una conoscenza dettagliata e precisa della struttura della situazione che si sta esaminando, e quando il sistema del quale si vuole prevedere l’evoluzione non è troppo complesso. Inoltre si deve avere a che fare con sistemi che sono poco sensibili alle piccole differenze nelle condizioni iniziali, in caso contrario, gli inevitabili “errori di misura” che si commettono in partenza, rendono di fatto impossibile ogni previsione che possa funzionare per tempi lunghi.\nQuando si passa dalle scienze esatte ai problemi che dobbiamo affrontare nel quotidiano, le regole operazionali continuano ad avere un ruolo sicuramente importante, per esempio nei processi percettivi e di coordinamento senso motorio. Ma non appena passiamo a rappresentazioni\ndi livello medio alto, che sono quelle che adoperiamo più frequentemente, è l’aspetto associativo a prevalere in modo netto. A livello di strutture e di logiche emergenti diventa spesso molto difficile poter applicare regole di tipo operazionale, mentre risulta più semplice ed efficiente l’utilizzo di regole associative, anche se queste richiedono la memorizzazione di molte più informazioni. Altro aspetto molto interessante, da tenere presente, è che a livello emergente si possono definire regole valide che computano, o associano, anche in negativo, vale a dire sulla mancanza di qualche cosa. Per implementare una regola di questo tipo è necessario passare attraverso la funzione di memoria giacché ci deve essere qualcosa che sia in grado di “accorgersi” che “manca qualcosa”. Regole che computano in negativo non sembrano possibili a livello di fisica di base.\nConsideriamo un esempio. Ogni agricoltore sa bene, fin dall’alba della civiltà, che in mancanza di acqua le piante sono destinate a rinsecchire. Questa regola di ampia validità, e di fondamentale importanza per la nostra sopravvivenza, consiste nella capacità umana di associare due fatti, due concetti e quindi, secondo le idee esposte, una serie di soggetti cognitivi di livello medio alto. In questa regola sono associati direttamente alcuni piccoli insiemi di soggetti cognitivi, anzi, più precisamente, sono associate le esplicitazioni, degli avvenuti riconoscimenti, dei soggetti menzionati. In particolare notiamo che nella regola specifica si associa in negativo: si associa il fatto che il soggetto “acqua” non è stato riconosciuto (da un certo periodo di tempo), con la comparsa del soggetto “piante rinsecchite”, il quale può avere, in taluni casi, un effetto drammatico per la possibilità di nutrirsi.\nSupponiamo di possedere un ipotetico super calcolatore, in grado di simulare alla perfezione le reazioni biochimiche che avvengano all’interno delle cellule delle piante. Procedendo con queste simulazioni si realizzano delle configurazioni molto complesse, ma che osservate solo a “basso livello” non hanno alcun significato particolare. Solo un osservatore che sia in grado di riconoscere in esse la presenza delle varie proprietà emergenti, che corrispondono a soggetti cognitivi di livello più elevato, può “differenziare” le varie situazioni e attribuirgli, nel caso, qualche valenza positiva o negativa. Notiamo anche, che a livello di simulazione biochimica, per simulare il processo in cui la pianta rinsecchisce, non è affatto necessario introdurre la decodifica esplicita del “fatto che manca acqua”. La simulazione può procedere senza alcun problema computando, e applicando quindi le varie regole operazionali, solo in positivo. Non è necessario codificare in negativo. Di fatto la fisica, e in generale i sistemi che usano regole di base, non lo fanno! Uno dei punti essenziali, da comprendere bene, è che a livello di base le strutture emergenti non sono definite. Con la sola simulazione, per quanto precisa e ben eseguita, non ci accorgeremo assolutamente del fatto che la\npianta sta morendo se non codifichiamo tutte quelle proprietà emergenti che costituiscono le rappresentazioni del “sistema pianta” pensato come un tutt’uno. In una simulazione che venga effettuata davvero a livello di base, senza la decodifica delle strutture emergenti, tutto ciò che si osserva è come interagiscono i moltissimi singoli atomi o le moltissime singole molecole. Ma se non si cambia prospettiva di osservazione, questo enorme brulichio di reazioni chimiche non avrà alcun significato. Solo se abbiamo la possibilità di definire soggetti emergenti possiamo, teoricamente, usare la simulazione al calcolatore per verificare che la regola associativa dell’esempio sopra funziona. Con una simulazione, possiamo effettuare questa verifica in un modo che appare essere, nonostante tutto, ancora sostanzialmente empirico. È una specie di esperimento virtuale, si simula dentro un calcolatore invece di fare l’esperienza reale. Agli esseri umani è concessa anche la facoltà di capire perché questa regola è vera! Questa nostra facoltà di “capire il perché” si basa probabilmente sulla capacità di seguire il “concetto” di acqua quando si procede ad reinterpretarlo, con approccio riduzionista sulla base delle conoscenze di cui disponiamo. Riusciamo allora a raffigurarci che l’acqua consiste in molecole di un certo tipo, con una certa serie di proprietà, che riusciamo a rappresentare. Riusciamo comprendere che l’ambiente acquoso è proprio quello dove avvengono le reazioni chimiche all’interno della cellula, e in questo modo ad un certo punto ci appare chiaro il motivo per cui senza acqua non ci può essere vita. Francamente non so se effettivamente tutti questi passaggi siano sempre e comunque scomponibili in termini di rappresentazioni computazionali di strutture e logiche emergenti, e se quindi queste nostre capacità di “comprendere il perché” sia effettivamente riducibile a pura computazione, o se intervenga qualche altro fenomeno. Mi sembra però comunque che le idee che sto proponendo in questo lavoro possono dare un contributo a chiarire alcuni aspetti importanti di questi processi cognitivi."
    }, {
      "heading" : "Un coltivatore dell’antichità non poteva avere alcuna nozione sulle reazioni",
      "text" : "chimiche, non aveva microscopi per osservare le cellule, ma era in grado sulla base di una serie di osservazioni macroscopiche ripetute di indurre la verità di una regola importantissima.\nLe regole di tipo associativo sono molto importanti ma non sono le uniche che utilizziamo. Come detto, penso che le regole operazionali hanno un ruolo importante nei problemi di coordinamento senso motorio e in molti altri casi. È probabile che molte regole siano di tipo misto, sia associative che operazionali. Ma è probabile che in questi casi sia la parte associativa a “decidere” quali operazioni applicare. Per i compiti di “basso livello di astrazione”, l’aspetto operazionale di queste regole “ibride” dovrebbe essere più marcato, ma probabilmente tende ad attenuarsi a favore di quello associativo man mano si passa dalle rappresentazioni di basso livello a quelle più astratte.\nSull’importanza e sulla decodifica delle regole associative.\nL’esempio illustrato mostra che spesso (forse sempre) le regole associative compaiono quando si passa ad “osservare” un fenomeno “dall’alto”, vale a dire utilizzando direttamente rappresentazioni di strutture e di proprietà strutturali emergenti. Spesso, per riuscire a cogliere queste regole, è necessario passare a rappresentazioni che non siano “sensibili” a tutto ciò che di volta in voltà è presente, ma solo a ciò che è realmente essenziale per la codifica della regola in oggetto. In genere i soggetti cognitivi davvero essenziali, che partecipano direttamente alla regola, sono pochi e in genere sono “astratti”, in quanto sono “generalizzazioni categoriali” di oggetti e di fenomeni.\nCredo che nella pratica reale dell’attività cognitiva l’aspetto associativo emergente sia molto spesso, anche se non sempre, più facilmente da gestire e di maggiore utilità, di quello operazionale. Credo che le regole associative svolgano un ruolo fondamentale per la cognizione. Come visto esse presentano una serie di differenze rispetto a quelle operazionali, non ultimo il fatto di poter inferire in negativo, in altre parole sulla mancanza di qualcosa. Ho usato il termine “associative” per enfatizzare le differenze con l’aspetto operazionale. Anche se a rigore non si tratta sempre di semplici associazioni dirette tra cause ed effetti, ma bensì di combinazioni logiche e temporali che possono essere anche di una certa complessità. In genere queste combinazioni mettono assieme gli avvenuti riconoscimenti di particolari insiemi (strutturati) di soggetti cognitivi in specifiche relazioni temporali, spaziali e logiche, con altre composizioni di soggetti cognitivi che costituiscono il “risultato dell’inferenza”. Con buona probabilità il modo corretto di utilizzare queste codifiche è, in taluni casi, più vicino alla logica fuzzy che a quella booleana standard. Siano A, B, C, D….. informazioni che esplicitano l’avvenuto riconoscimento di specifici soggetti cognitivi e siano X, Y, Z altri soggetti che possono contribuire a costituire possibili previsioni su quella che può essere l’evoluzione degli eventi nell’ambiente che si sta osservando.\nI vari riconoscimenti A, B, C, D… possono non essere contemporanei, e saranno quindi caratterizzati da una variabile tempo tx, valutata rispetto al presente. Quindi tx indica, spesso in modo discreto e non necessariamente preciso, quanto tempo è passato da quando il particolare soggetto è stato riconosciuto come presente nell’ambiente.\nAvremo quindi dei riconoscimenti caratterizzati da valutazioni della variabile “tempo trascorso”, In simboli: A(ta), B(tb), C(tc) ecc..\nUna regola associativa potrebbe allora essere, ad esempio, in caso semplice, del tipo: A(ta) -> X(tx) (con tx-ta compreso entro un certo intervallo..)"
    }, {
      "heading" : "Ma può anche essere una combinazione logica più complessa come:",
      "text" : ""
    }, {
      "heading" : "A(ta) AND B(tb) AND NOT(C(tc)) -> X(tx)",
      "text" : "Dove AND e NOT si riferiscono alle note operazioni di logica booleana e corrispondono ai nostri “e” e “non” utilizzati in italiano. Come detto però la decodifica può anche seguire una logica di tipo fuzzy, e quindi possiamo anche avere riconoscimenti parziali e quindi regole di questo tipo:"
    }, {
      "heading" : "Se A(ta) è stata riconosciuta con un affidabilità almeno del 70 % assieme al soggetto B(tb), riconosciuto almeno al 80% allora si può avere il verificarsi",
      "text" : "di X a tx con probabilità….\nSpesso inoltre le regole associative non sono esatte, ma solo più o meno affidabili, quindi più o meno “probabili” secondo una probabilità di tipo frequentistica. Questo implica che al segno -> dobbiamo associare una certa probabilità che l’associazione accada effettivamente, ad esempio potremmo avere: A(ta) ->(80%) X(tx), con significato evidente.\nMolto spesso non sappiamo associare un numero preciso alla probabilità ma possiamo solo dire che l’evento è “poco probabile” oppure “molto probabile”\nOltre agli operatori logici booleani AND, OR, NOT, XOR ecc… possiamo avere tutta una serie di relazioni particolari tra soggetti cognitivi. Queste relazioni sono però a loro volta altri soggetti cognitivi. Ad esempio possiamo avere la relazione “essere vicino a”, oppure “essere sopra a”, venire prima, venire dopo ecc. Quindi una regola associativa può diventare del tipo: Se il soggetto A (una pentola d’acqua) “è sopra” B (il fuoco acceso) -> C (l’acqua si scalda) “e dopo un certo tempo”-> D (l’acqua bolle)…"
    }, {
      "heading" : "Concetti di “microsituazione” e di “insieme strutturato” di soggetti",
      "text" : "cognitivi."
    }, {
      "heading" : "Può essere utile il concetto di “microsituazione”.",
      "text" : "Nell’attività cognitiva è molto importante riuscire a descrivere e rappresentare le situazioni. In generale una situazione è uno “stato possibile della realtà”. In genere in un sistema cognitivo potranno essere attive contemporaneamente rappresentazioni di situazioni diverse. Ad esempio\nsituazioni che si riferiscono al presente oggettivo, o che invece descrivono possibili previsioni di quanto può accadere, oppure anche rappresentazioni di situazioni che costituiscono degli “obiettivi da raggiungere”, oppure delle “situazioni ipotetiche” che in quel particolare contesto risultano di qualche interesse. In molti casi per descrivere le situazioni penso sia utile, e talvolta necessario, costruire delle rappresentazioni accurate delle strutture degli oggetti e dei fenomeni che “compaiono nelle scene” sotto esame. Ma credo anche che, nella maggior parte dei casi, ciò che assolutamente non può mancare è il semplice riconoscimento dei soggetti cognitivi presenti. Penso che in molti casi le singole situazioni possano essere rappresentate in “modo compatto” per mezzo di un “insieme strutturato” di pochi soggetti cognitivi."
    }, {
      "heading" : "Un “insieme strutturato” di soggetti cognitivi consiste in un insieme di",
      "text" : "alcuni soggetti cognitivi, importanti per il problema in oggetto, dove spesso sono anche specificate (quindi rese esplicite) alcune delle relazioni che intercorrono tra questi (che possono essere di vario tipo). Proprio per questo fatto l’insieme è appunto “strutturato”.\nCredo che questo concetto sia importante perché le “singole regole” in realtà si applicano, non a tutto ciò che fa parte “della situazione globale della realtà presente”, ma solo a particolari “micro-situazioni” presenti in essa. Queste micro-situazioni” contengono la rappresentazione o il semplice riconoscimento, di solo quei soggetti cognitivi che sono effettivamente implicati nella singola regola in oggetto, nonché, come detto, la specificazione di alcune loro relazioni. Rispetto a una rappresentazione “completa” di una situazione, queste “micro situazioni” sono delle specie di sottoinsiemi che contengono solo i soggetti cognitivi effettivamente implicati nella specifica regola.\nIn genere, per utilizzare delle regole di tipo operazionale devono essere rappresentate, con un buon grado di dettaglio, le strutture estese (come ad esempio le loro geometrie tridimensionali) degli oggetti ai quali la regola si applica (o talvolta, di alcuni dei loro elementi strutturali). La regola stessa agisce su queste strutture producendone delle altre (che, ad esempio, possono consistere in previsioni dell’evoluzione nel tempo delle prime, quali delle simulazioni degli oggetti in movimento nello spazio). Diversamente le regole di tipo associativo si applicano al riconoscimento di specifici soggetti cognitivi, spesso di alto livello, in specifiche relazioni, che come detto possono essere di vario tipo: spaziali, temporali, quantitative, logiche ecc… (si tenga presente che anche le stese relazioni sono, in genere, a loro volta dei legittimi soggetti cognitivi). L’insieme (strutturato) di questi riconoscimenti costituisce la “microsituazione” di partenza alla quale la regola si applica. L’output della\nregola sarà l’indicazione di un altro insieme di soggetti cognitivi (anche esso strutturato), che costituirà il risultato dell’inferenza di quella singola regola. Le regole associative potranno, secondo i casi, associare “microsituazioni” di diverso grado di astrazione.\nCapitolo 7\nAlcune idee per una definizione del concetto di\nproblema e per la gestione dell’attività cognitiva."
    }, {
      "heading" : "Indice del capitolo",
      "text" : " Breve introduzione alla teoria dei sistemi di produzione\n Una possibile definizione del concetto di problema\n Regole di previsione e regole per la pianificazione delle azioni.\n Alcuni punti importanti\n Conclusioni\nChe cosa è un problema? Esiste la possibilità di definire questo concetto in modo sufficientemente preciso?\nBreve introduzione alla teoria dei sistemi di produzione\nIn intelligenza artificiale si studiano delle situazioni operative nelle quali è possibile proporre una definizione ben precisabile per il concetto di “problema”, sfruttando il fatto che molti sistemi sono caratterizzati sempre da “stati ben definibili”. Questi sistemi sono talvolta indicati come “sistemi di produzione”. La terminologia deriva dal fatto che queste idee sono nate nell’ambito di alcuni studi sulla possibilità di “produzione” automatica di espressioni linguistiche.\nIn questi studi, il sistema che si sta esaminando è chiamato “sistema universo”. Come detto, esso può assumere vari “stati distinti” ben definiti, e l’insieme di tutti quelli possibili è chiamato “spazio degli stati”. La struttura di questo spazio è costruita in modo tale che se il sistema si trova in certo stato allora è possibile passare solo a quegli altri stati che sono eventualmente collegati al primo tramite una “regola di produzione”. Non è quindi passibile saltare direttamente da uno stato ad un altro qualsiasi, ma si deve necessariamente transitare attraverso altri lungo un certo percorso. Lo spazio degli stati ha quindi tipicamente una struttura a grafo orientato, e ogni ramo di questo grafo corrisponde all’esistenza di una regole di produzione valida. Per fare un esempio pensiamo al gioco degli scacchi. In questo caso il sistema universo consiste nella scacchiera e nei vari pezzi, mentre i singoli stati consistono nelle varie disposizioni possibili dei pezzi sulla scacchiare durante una partita. Si noti che in modo analogo si può descrivere l’attività di una generica macchina a stati finiti provvista di memoria. Ne consegue\nche quanto qui illustrato è applicabile ad ogni sistema computazionale discreto e finito. Come detto, entro lo spazio degli stati, a partire da un generico stato è possibile passare ad altri solo applicando quelle che sono chiamate “regole di produzione” o “mosse legali”. Negli scacchi le regole di produzione sono le mosse permesse. Ne risulta che nello spazio degli stati sono collegati solo gli stati connessi da una regola valida.\nIn genere un problema è quindi definito da uno stato di partenza e da uno stato obiettivo. Risolvere il problema significa cercare, entro lo spazio degli stati, un percorso che permetta di passare dallo stato di partenza a quello obiettivo utilizzando le regole di produzione permesse per passare da uno stato all’altro. Spesso interessa solo trovare almeno un percorso possibile, ma in altri casi interessa invece trovarne uno che sia, per qualche motivo, particolarmente conveniente. Quest’ultimo può essere quello “più corto”, ma anche quello che permette di evitare di dover passare per stati (quindi per “situazioni”) che risultano per qualche motivo “indesiderabili” e quindi da evitare. In modo inverso, alcuni percorsi possono risultare preferibili perché alcuni stati sono invece “desiderabili” in quanto permettono di ottenere un vantaggio di qualche genere. In tal senso la risoluzione di un problema può essere vista come un’attività di ricerca e selezione di percorsi possibili nello spazio degli stati."
    }, {
      "heading" : "Ci possono essere stati che costituiscono un “vicolo cieco”, perché una volta",
      "text" : "che si finisce in essi non esiste alcuna regola applicabile per poterne uscire. Possono esistere sistemi caratterizzati da stati dove la “mossa da fare” è solo una ed è obbligatoria, ma ci sono anche sistemi, e sono quelli più frequente nel mondo reale, che per un certo insieme significativo dei loro stati possibili, le mosse permesse sono più di una. Quei problemi che ammettono, per buona parte degli stati possibili, più regole di transizione tra le quali poter scegliere, si dicono “esponenzialmente complessi”, poiché il numero di tutte le possibili varianti di percorso diverge esponenzialmente. Nella maggior parte dei casi pratici tale numero cresce così velocemente da diventare intrattabile già dopo pochi passi (almeno utilizzando computazioni di tipo classico). La metodologia principale per affrontare i problemi esponenzialmente difficili consiste nell’associare ad un certo sottoinsieme degli elementi dello spazio degli stati, un valore di “preferibilità”. Si ottengono in questo modo quelle che si chiamano “funzione euristiche”. Tali funzioni hanno per dominio un sottoinsieme dello spazio degli stati e sono in genere associate al particolare problema in questione. Le funzione euristiche permettono di accorciare i tempi di ricerca in modo molto semplice: qualora si sia in un determinato stato e si hanno a disposizione più alternative, si sceglie quella che presenta il valore maggiore della funzione euristica. In questo modo si evita di esplorare tutti i percorsi possibili (quando l’euristica funziona). Una\ndelle problematiche che si affronta in IA è appunto quella della ricerca di strategie per l’esplorazione euristica.\nUna possibile definizione del concetto di problema.\nAbbiamo dunque visto che nell’ambito della “teoria dei sistemi di produzione” il concetto di problema può essere definito come attività di ricerca di un percorso di mosse legali, che consentono di passare da uno stato di partenza ad uno stato obbiettivo. Sebbene i sistemi di produzione possono essere visti come dei casi particolari, penso che questo modo di pensare possa essere esteso, con le dovute precisazioni, per l’attività cognitiva in senso generale.\nPer l’attività cognitiva gli equivalenti degli “stati del sistema” sono le possibili situazioni della realtà, sia attuali che potenziali, e penso che queste possano essere spesso rappresentate, come illustrato, con “insiemi strutturati di soggetti cognitivi”. Vedremo inoltre che proprio in funzione dei soggetti cognitivi in esse presenti queste possono essere più o meno desiderabili e quindi costituire o meno delle “situazioni obbiettivo” oppure delle “situazioni sgradevoli o pericolose”.\nDetto questo appare allora possibile proporre un primo tentativo di definizione per il concetto di problema, in modo analogo a quanto si fa nella teoria dei sistemi di produzione.\nPossiamo proporre una “definizione operativa” come segue:\n Un problema consiste nel cercare il modo per passare, attraverso l’applicazione di una serie di azioni permesse (anche nel senso di\nfisicamente possibili), da una data situazione di partenza a un'altra che costituisce l’obbiettivo da raggiungere.\nPer quanto questo tentativo di imbrigliare il concetto di problema, possa sembrare in parte una semplificazione, credo che in realtà possa avere una certa utilità."
    }, {
      "heading" : "In molti contesti questa definizione può essere resa concreta qualora sia",
      "text" : "possibile identificare e rappresentare, la situazioni di partenza, quelle obiettivo, nonché il complesso delle azioni possibili (che in genere consistono in “regole da osservare”). Secondo le idee esposte in questo lavoro, un sistema cognitivo dovrebbe presentare un’importante differenza, rispetto a quanto avviene nei sistemi di produzione. In effetti, in un sistema cognitivo si può rappresentare la medesima realtà di base, a diversi livelli di astrazione. Il vantaggio consiste nel fatto che a queste diverse rappresentazioni è spesso possibile applicare diversi insiemi di regole emergenti\nCome accennato, le situazioni di partenza e le situazioni obiettivo possono essere caratterizzate in base ai soggetti cognitivi che contengono. Credo che taluni obiettivi, possano essere definiti in maniera molto astratta, quindi attraverso soggetti cognitivi di alto livello. Per questa ragione spesso la “risoluzione di un certo problema”, potrà essere soddisfatta contemporaneamente da “molte situazioni concrete diverse”: tutte quelle che, viste ad un opportuno livello di astrazione, contengono al loro interno proprio quei soggetti astratti che costituiscono gli obiettivi da raggiungere. Spesso tutte queste situazioni concrete, quando sono “osservate” da un punto di vista più astratto, attraverso le opportune operazioni di derivazione strutturale, non risultano più distinguibili e vengono a coincidere. Esempio: il problema che mi pongo è: “ho fame e desidero mangiare”. Posso risolvere questo problema in molti modi concreti diversi; posso nutrirmi con diversi tipi di cibo, posso andare in un ristorante, o comprare qualcosa al mercato, posso nutrirmi all’aperto, posso cacciare, o pescare ecc… Tutte queste situazioni tra loro diverse, osservate da un punto di vista più astratto coincidono in quella in cui “mi nutro”, che costituisce appunto, la “situazione obbiettivo” alla quale voglio arrivare e quindi la soluzione del problema che mi pongo.\nSpesso, quando si definisce un problema, anche la “situazione di partenza” può essere descritta in modo astratto, e in taluni casi si può anche fare a meno di “dichiararla” in maniera esplicita. Spesso, infatti, essa è facilmente arguibile dal problema che viene proposto. Se ad esempio mi pongo il problema di conoscere l’orario di partenza di un treno, significa che la situazione obiettivo è quella astratta nella quale vengo, in qualche modo tra i tanti possibili, a conoscenza dell’orario di partenza del treno, e quella di partenza è implicitamente quella dove non ho questa informazione. Anche questa descrizione della situazione di partenza è ovviamente astratta, ci possono essere, nel concreto, “moltissimi modi di stare”, che la soddisfano. Ad ogni modo esiste comunque una situazione di partenza particolarmente importante, che è quella del presente oggettivo, vale a dire quella che costituisce lo stato della realtà in questo istante. Ovviamente, ogni volta che si affronta un problema per forza di cose si deve partire dalla situazione del presente. Alla fine dei conti ogni sistema cognitivo che deve operare entro un contesto reale (dove deve spesso sopravvivere) non può permettersi di ignorare, e di dedicare molta attenzione, alla “situazione dello stato del presente”. Vedremo che anche la “situazione globale del presente”, può essere rappresentata contemporaneamente a molti livelli diversi di astrazione. Se è da un lato è vero che in generale per descrivere un problema dato, la situazione di partenza può essere definita in modo molto astratto, è nello stesso tempo vero che, nel concreto, si deve sempre partire dalla conoscenza della situazione del presente oggettivo.\nRegole di previsione e regole per la pianificazione delle azioni."
    }, {
      "heading" : "Ho parlato in precedenza, della differenza tra regole operazionali e regole associative. Sicuramente sono possibili altri modi per distinguere e",
      "text" : "classificare le regole utili per l’attività cognitiva. Uno di questi, particolarmente importante, è quello che distingue tra regole che possiamo chiamare di “pura previsione” e “regole per la pianificazione delle azioni”. Ho illustrato più indietro che una delle caratteristiche più importanti della nostra “realtà emergente”, consiste nel fatto che in essa esiste la possibilità di “scegliere”. Questo fatto si concreta nella possibilità di eseguire delle azioni sull’ambiente fisico che possono essere “scelte” da un certo insieme di possibilità. Noi siamo dotati di un corpo e con questo possiamo agire in diversi modi sulla realtà esterna, principalmente con movimenti muscolari che possono essere organizzati per produrre molti tipi di azioni fisiche diverse. Possiamo anche agire producendo dei suoni che in taluni casi possono essere “ordini simbolici” impartiti ad altre persone o ad apparati artificiali. Queste azioni fisiche producono delle conseguenze, e in genere, una persona adulta, che ha già acquisito un certo grado di capacità di pianificare il proprio agire (passando attraverso opportune fasi di apprendimento), è in grado di “prevedere”, con un certo grado di precisione, quale ne sarà l’effetto. Le azioni fisiche quindi obbediscono a delle regole che in genere sono ben conosciute da chi agisce.\nÈ utile tenere presente il seguente punto: quanto si mettono in atto dei comportamenti, lo si fa spesso avendo già in mente una qualche rappresentazione, anche se astratta e parziale, dei risultati a cui porteranno. È importante comprendere che quando si “pianificano delle azioni”, si affronta in genere un problema che è in un certo senso l’inverso di quello che si affronta quando si cerca di prevedere come evolverà la realtà. Le regole di pura previsione, possono essere sia associative che operazionali, e possono essere applicate per prevedere come evolveranno le cose nel futuro. Esse sono quindi (in genere) applicate in avanti nel tempo. Il problema consiste nell’esaminare la “situazione di partenza”, e formulare per questa delle previsioni. Si cerca quindi di prevedere, senza conoscerle in anticipo, quali saranno le situazioni della realtà in futuro. Diversamente le regole (e le strategie) per la “pianificazione delle azioni” affrontano un problema parzialmente inverso: si sa già a cosa si vuole arrivare, è già formulata una “rappresentazione della situazione futura desiderata”, e si cerca invece di trovare un insieme di comportamenti che porti ad essa. Ovviamente anche le azioni che si possono compiere sono soggette alle stesse regole fisiche, chimiche ecc. che valgono per gli altri fenomeni naturali, e una volta che è stata stabilita quale sarà la sequenza di azioni che si compieranno, si potrà cercare di prevedere l’evoluzione delle cose usando\nin buona parte gli stessi procedimenti, e sostanzialmente le stesse regole, che si applicano per le “previsioni pure”. Una cosa quindi è l’attività di “previsione pura” in se, che può essere applicata anche per prevedere gli effetti delle azioni attuate da un generico “agente”, un'altra è il problema inverso, di ricerca, tra l’insieme delle azioni possibili, di quelle che hanno “buona probabilità” di portare verso una determinata situazione obbiettivo.\nPenso possa essere utile affermare che i problemi di “pura previsione” sono problemi diretti, essi, infatti, seguono la freccia del tempo; mentre i problemi di ricerca di una serie di azioni che portano ad una determinata situazione sono problemi inversi.\nUna delle caratteristiche importanti dei problemi inversi, è che spesso sono più difficili da affrontare di quelli diretti poiché per riuscire a risolverli è necessario compiere un processo di ricerca tra molte alternative possibili. Mentre nei problemi diretti, una volta descritta la situazione di partenza, esiste spesso, almeno potenzialmente, un unico procedimento da applicare (che deriva dalle leggi fisiche sottostanti), nei problemi inversi esiste la possibilità di scegliere tra varie possibilità, e per questo la complessità da affrontare tende a divergere. Nella pratica il problema di identificare “per tentativi” una sequenza efficace di azioni consentite, può essere così complesso che diventa impensabile affrontarlo direttamente. Una delle strategie per venire a capo di questa esplosione esponenziale delle possibilità, consiste nell’identificare e collezionare, durante opportune fasi di apprendimento, un cospicuo insieme di “soluzioni già pronte” da utilizzare per i vari problemi specifici (a volte si tratta di soluzioni parziali che hanno solo una “certa probabilità” di funzionare). Le associazioni tra i “problemi dati” e le relative soluzioni funzionanti, vale a dire le “sequenze di comportamenti” in grado di affrontarli, costituiscono a tutti gli effetti delle regole di tipo associativo. In altre parole, accade spesso che le regole di “pianificazione delle azioni” siano, di fatto, delle regole associative tra ciò che definisce il problema che si deve affrontare, e la sequenza dei comportamenti che ne costituisce la soluzione. Penso che una parte consistente del nostro apprendimento consista nell’acquisire un buon patrimonio di queste regole associative che connettono la formulazione dei problemi con delle soluzioni collaudate.\nAltro punto importante è che la maggior parte dei problemi, che si deve imparare ad affrontare, sono tali per cui non è possibile associarvi direttamente una sequenza di azioni fisiche predefinite nel dettaglio, che sia in grado di portare alla risoluzione. Questo avviene perché non è possibile prevedere in anticipo l’evoluzione delle cose nei particolari. Nonostante ciò è però spesso possibile associare ai vari problemi delle soluzioni di medio o alto livello di astrazione, che dovranno poi essere, al momento dell’esecuzione concreta, tradotte in azioni più specifiche. Credo che ai\nproblemi complessi convenga associare non una sequenza di comportamenti ben definiti, ma bensì una serie di “strategie” risolutive, dove le soluzioni sono formulate appunto attraverso rappresentazioni astratte."
    }, {
      "heading" : "Alcuni punti importanti.",
      "text" : "Secondo le idee proposte in questo lavoro, è spesso possibile descrivere la medesima situazione usando molte rappresentazioni sovrapposte. Ovviamente tutte queste rappresentazioni devono essere tra di loro compatibili giacché descrivono la stessa realtà. La medesima realtà può essere descritta e rappresentata a diversi livelli, in funzione di come si riconoscono ed esplicitano le eventuali strutture derivate emergenti in essa presenti e, in generale, in funzione di come si procede ad effettuare operazioni di astrazione. La stessa “situazione base” può essere rappresentata con differenti insiemi strutturati di soggetti cognitivi che appartengono a livelli gerarchici diversi. Tutte queste rappresentazioni sono quindi tra di loro sovrapposte e ritraggono le medesime “situazioni di base” a vari livelli di astrazione. In funzione dei casi, potrà essere più utile rappresentare le cose a un certo livello di dettaglio, piuttosto che a un altro. In genere, ad esempio, quando si compiono dei movimenti, è necessario rappresentare in modo preciso le strutture tridimensionali degli oggetti, e in taluni casi, quando “si lavora di fino”, è importante porre molta cura nella rappresentazione dei dettagli. Al contrario per programmare attività a lungo periodo è spesso utile rappresentare le cose in maniera molto più compatta ed astratta e diventa importante la possibilità di tralasciare i dettagli demandandoli ad altre competenze già collaudate. Spesso i vari livelli di rappresentazione sono soggetti a regole diverse ma comunque tra di loro compatibili (quando questo non avviene, significa che ci sono degli errori a qualche livello). Abbiamo già visto che a livello di fisica di base agiscono regole deterministiche totalmente vincolanti che non lasciano spazio di azione. Mentre a livello emergente compaiono regole che lasciano la possibilità di scegliere quali azioni eseguire tra più opzioni possibili. Questa possibilità di scegliere è, come già detto, essenziale. Se essa non ci fosse la stessa attività cognitiva non avrebbe senso. In generale, chiaramente, per la normale attività cognitiva non interessa rappresentare la realtà a livello dei suoi costituenti fisici fondamentali ed ha davvero poca importanza se a questo livello le regole sembrano (forse apparentemente) totalmente vincolanti. Le rappresentazioni alle quali siamo interessati sono invece quelle che consentono di applicare in maniera utile regole che permettono di fare previsioni e soprattutto di pianificare delle azioni. Anche sotto queste condizioni esiste la possibilità di descrivere la realtà a diversi livelli nei quali intervengono complessi di regole specifiche e parzialmente indipendenti. Se dobbiamo programmare un viaggio rappresentiamo le cose in maniera compatta, decidiamo dove andare, quale\nmezzo prendere, dove alloggiare ecc… Queste sono il genere di scelte che facciamo, e il campo delle possibilità è dato dalle informazioni che possiamo recuperare da varie fonti e che ci dicono quali scelte possiamo fare sui mezzi di trasporto, sui posti dove alloggiare, i giorni nei quali partire ecc.. In queste rappresentazioni non descriviamo nei particolari quali azioni specifiche faremo, di che colore sarà l’autobus che prenderemo, il modello del taxi e via dicendo. Sono tutte informazioni che non interessano e per la nostra rappresentazione basta utilizzare soggetti che rappresentano le cose ad alto livello, in maniera astratta e poco dettagliata. Nel mettere appunto queste pianificazioni ci affidiamo a capacità già acquisite e collaudate di saper far fronte ai vari problemi specifici che dovremmo affrontare. Se dobbiamo programmare il viaggio via internet, ci affidiamo alle nostre capacità già acquisite di saper utilizzare un computer. Se dobbiamo usare l’auto, ci affidiamo alle nostre capacità già acquisite di saper guidare. Quanto poi ci apprestiamo a fare effettivamente le varie cose, produrremo una serie di altre pianificazioni soggette a regole specifiche. Quando guidiamo, dobbiamo eseguire di continuo previsioni a breve termine su come l’auto si comporta quando affrontiamo le curve, quando acceleriamo, ecc.. Nell’esecuzione dei movimenti dobbiamo utilizzare un complesso di regole che sono spesso operazionali e molto diverse da quelle che utilizziamo per pianificare a lungo termine. Ma queste ultime pianificazioni sono in genere proprio delle astrazioni, organizzate per gerarchie, che si affidano e si basano, in fin dei conti, sulle nostre capacità di eseguire e rappresentare i singoli movimenti, di collezionare poi sequenze di questi per definire, ad livello più elevato, delle “singole azioni”, di mettere insieme sequenze di queste altre per definire dei “singoli compiti”, e via salendo. Nel passare da un livello a quello successivo rappresentiamo i soggetti dei livelli inferiori in maniera molto compatta. In questo modo le rappresentazioni delle azioni e dei comportamenti si possono “compattare” e stratificare per gerarchie.\nAbbiamo dunque visto che la stessa “realtà”, può essere descritta con diverse categorie di soggetti cognitivi in funzione dei diversi livelli possibili alla quale può essere rappresentata. Un punto importante è che alcuni di questi soggetti servono anche a “caratterizzare” dal punto di vista “motivazionale” le situazioni, nel senso che queste possono essere più o meno desiderabili (o indesiderabili) proprio in funzione di alcuni dei soggetti che sono in esse identificabili. In generale penso che affermare che “c’è un problema da risolvere”, significa che si desidera passare dalla situazione attuale ad un'altra nella quale sono presenti particolari soggetti desiderabili (o sono assenti altri soggetti indesiderabili). Risolvere il problema significa individuare un comportamento, quindi una serie di azioni da fare, per passare dalla situazione presente a una situazione obbiettivo. Queste azioni sono soggette\na tutte una serie di regole che devono essere rispettate. Queste regole servono a suggerire quello che si può fare e quello che non si può fare. In generale l’attività cognitiva è proiettata al futuro. Il suo scopo è di anticipare i possibili scenari, con simulazioni interne, e di esplorare lo spazio delle possibilità al fine di trovare in esso un percorso che consenta di passare dalla situazione attuale a quella obbiettivo. Un punto importante è che spesso l’attività di esplorare tutti i percorsi possibili può divergere in maniera esponenziale, e questo può costituire un enorme problema. È importante trovare degli accorgimenti che permettano di contenere questa divergenza esponenziale. Come già affermato, uno di questi accorgimenti consiste nel collezionare, durante l’apprendimento, molte soluzioni pronte. Quando individuiamo un percorso che sembra funzionare bene, lo memorizziamo e lo utilizziamo come strategia per affrontare le situazioni future: quando ci troviamo di fronte ad un problema che coincide o che presenta delle analogie con uno già sperimentato, tentiamo di riutilizzare la stessa strategia di risoluzione. In genere tentiamo di adattare soluzioni già sperimentate al nuovo problema. Solo se nessuna delle soluzioni già sperimentate funziona, proviamo a cercare nuovi percorsi nello spazio delle possibilità."
    }, {
      "heading" : "Conclusioni.",
      "text" : "Spero che le idee esposte in questo lavoro possano essere utili per la comprensione di alcuni dei principi che permettono l’esistenza della cognizione e ne gestiscono i processi. Ho cercato di capire quali sono i suoi fondamenti e di formulare gli strumenti per un nuova interpretazione all’idea espressa da Poincarè che ho citato all’inizio: “La scienza può solo farci conoscere i rapporti tra le cose e non le cose in quanto tali: “al di là di questi rapporti non c’è alcuna realtà conoscibile”."
    }, {
      "heading" : "Ho espresso anche una mia succinta interpretazione per le idee espresse da Kennet Craik, che si riassumono nel seguente suo pensiero: “Quando",
      "text" : "l’organismo porta dentro di sé un “modello in piccola scala” della realtà esterna e delle sue possibili azioni, diventa per esso possibile esplorare diverse alternative, optare per quella migliore, reagire a possibilità future prima ancora che si verifichino, utilizzare la conoscenza di eventi passati per affrontare il presente e il futuro, e in generale rispondere alle emergenze che gli si presentano in maniera molto più completa, sicura e competente.”\nDevis Pantano, gennaio 2014"
    }, {
      "heading" : "Riferimenti bibliografici",
      "text" : "Henri Poincaré La Scienza e l'Ipotesi (1902). Edizione italiana: Bari, Dedalo,\n1989. Traduzione G. Porcelli.\nHenri Poincaré Opere epistemologiche Piovan editore 1989\nKenneth Craik The nature of explanation. (1943) Cambridge University Press.\nClaude E. Shannon A Mathematical Theory of Communication, Bell system\nTechnical Journal, vol. 27, luglio e ottobre 1948."
    }, {
      "heading" : "Massimo Prampolini. Ferdinand de Saussure Maltemi Editore srl. Hoepli",
      "text" : "Biederman, Irving (1987). \"Recognition-by-components: A theory of human image understanding\". Psychological Review 94(2): 115–47.\nElaine Rich, Kevin Knight Intelligenza artificiale, Seconda edizione. 1992 McGraw-Hill"
    }, {
      "heading" : "Stuart j. Russel, Peter Norving Intelligenza artificiale.",
      "text" : "Philip N. Johnsono-Laird La mente e il computer. Introduzione alla scienza cognitiva Il Mulino .\nClark Glymour Dimostrare, credere, pensare. Introduzione all’epistemologia."
    }, {
      "heading" : "Raffaello Cortina Editore 1999. Titolo originale Thinking Things Through",
      "text" : "Merlin Donald L’evoluzione della mente. Per una teoria darwiniana della coscienza. Bollati Boringhieri 2011 Titolo originale Origin of the modern mind.\nMichael W. Eysenck, Mark T. Keane Manuale di psicologia cognitiva. Edizioni SORBONA Milano, 1995. Titolo originale Cognitive Psycology – A"
    }, {
      "heading" : "Stundent’s Handbook.",
      "text" : "Patrizia Tabossi Intelligenza naturale e intelligenza artificiale il Mulino 1993"
    } ],
    "references" : [ ],
    "referenceMentions" : [ ],
    "year" : 2014,
    "abstractText" : "In questo lavoro propongo la congettura che all’interno di un sistema cognitivo sia possibile rappresentare solo la struttura degli oggetti e dei fenomeni della realtà esterna. Propongo una metodologia per trattare i concetti di struttura e di schema, e per eseguire su di essi delle operazioni di analisi strutturale. Queste operazioni permettono i primi passaggi da rappresentazioni concrete ad altre più astratte. Munito di questi strumenti propongo una definizione per i concetti di regola, di regolarità e di proprietà emergente. Analizzo alcuni aspetti del concetto di regola e propongo di distinguere tra regole operazionali e regole associative. Propongo che siano le regole associative ad assumere un ruolo dominante nell’attività cognitiva. Propongo inoltre una definizione per il concetto di problema. Alla fine illustro alcune ipotesi su come possono essere gestite e finalizzate le attività cognitive. Parte delle idee esposte in questo lavoro possono essere considerate una rivisitazione, tramite gli strumenti proposti, di idee espresse da Henri Poincarè, e dallo psicologo britannico Kennet Craik, che credo siano ben riassunte nei seguenti pensieri: La scienza può solo farci conoscere i rapporti tra le cose e non le cose in quanto tali: “al di là di questi rapporti non c’è alcuna realtà conoscibile”. Henri Poincarè “La science et l’Hipothèse 1902”. Quando l’organismo porta dentro di sé un “modello in piccola scala” della realtà esterna e delle sue possibili azioni, diventa per esso possibile esplorare diverse alternative, optare per quella migliore, reagire a possibilità future prima ancora che si verifichino, utilizzare la conoscenza di eventi passati per affrontare il presente e il futuro, e in generale rispondere alle emergenze che gli si presentano in maniera molto più completa, sicura e competente. (Kenneth Craik, 1943) * Per commenti ed informazioni mi si può contattare al seguente indirizzo: devis.pantano@unipd.it Devis Pantano. Alcune congetture su aspetti fondazionali delle attività di rappresentazione ed inferenza. Preprint submitted to ArXiv Gennaio 2014",
    "creator" : "pdfsam-console (Ver. 2.4.1e)"
  }
}